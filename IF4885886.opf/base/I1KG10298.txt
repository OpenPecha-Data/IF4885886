༄༅།། བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W29655 ImageGroup : 11KG10298
LCCN: n /a ISBN : n/a
Title:
 དྲང་ངེས་བློ་བཟང་དགོངས་གསལ་དང་ཚད་མ་གཞན་ཕན་རྒྱ་མཚོ་བཅས། །
drang nges blo bzang dgongs gsal dang tshad ma gzhan phan rgya mtsho
bcas/
Author:
 བཞད་པའི་རྡོ་རྗེ་
bzhad pa'i rdo rje
Descriptor: these two texts form part of the yig cha of mnga' ris grwa tshang
Original Publication: n /a;n /a
Place: dharamsala, h.p .
Publisher: lelung tulku
Date: 2001
Volume:
Total Volumes:
TBRC Pages:
Introductory Pages: n/a
Text Pages: n /a
Scanning Information : Scanned at Tibetan Buddhist Resource Center, 150 West 17th St, New York City, NY
10011, US. Comments: 8/2011

༩1:
༄༅། །དྲང་ངེས་བློ་བཟང་དགོངས་གསལ་དང་
ཚད་མ་གཞན་ཕན་རྒྱམཚོ་བཅས་
བཞུགས་སོ། །
མཛད་པ་པོ་འོལ་ཁརྗེ་དྲུང་བློ་བཟང་འཕྲིན་ལས།

༄༅། །དྲང་བ་དང་ངེས་པའི་དོན་རྣམ་པར་འབྱེད་པའི་བསྟན་
བཅོས་ལེགས་བཤད་སྙིང་པོའི་དགོངས་དོན་གསལ་བར་
བྱེད་པ་བློ་བཟང་དགོངས་གསལ་དང་ཚད་མ་
གྲུབ་པའི་ལེའུའི་ཟུར་རྒྱན་གཞན་ཕན་
རྒྱ་མཚོ་བཅས་བཞུགས་སོ།།
མཛད་པ་པོ་འོལ་ཁརྗེ་དྲུང་བློབཟང་འཕྲིན་ལས།

First edition: 2001
Copies : 2500
Published by:
Lelung Tulku
C /o Nechung Monastery
Gangchen Kyishong
Dharamsala - 176215
H . P. India
E-mail: lelungttib @ hotmail.com
Tel/fax: 91-(0)1892 25097
Printed at: Shah Offset Printer
1614. Rodgran , Lal Kuan, Delhi-6 Ph : 3212725

འོལ་ཁརྗེ་དྲུང་བློ་བཟང་འཕྲིན་ལས་

གླེང་བརྗོད། །
༈ དེ་ཡང་ཁ་བའི་སྨན་ལྗོངས་ཀྱི་རྒྱལ་ཁམས་ཆེན་པོ་འདི་ན་ས་གསུམ་སྐྱེ་འགྲོ་
ཀན་གྱི་གནས་སྐབས་དང་མཐར་ཐུག་གི་ཞི་བསིལ་གྱི་སྒོ་གཉིས་པ་མེད་པ། སྟོན་
པ་མཉམ་མེད་ཤཱཀྱའི་རྒྱལ་པོའི་ལུང་རྟོགས་ཀྱི་བསྟན་པ་དྲི་མས་དབེན་པ་པད་དཀར་
ལྟ་བུ་འདི་ཉིད། བཀའ་དྲིན་གྱི་བདག་ཉིད་འགྲོ་བ་ཀུན་ལ་ཐུགས་བརྩེས་འཚེ་བ་
སྤངས་པ་རྒྱལ་བློན་རྣམས་དང་ལོ་པཎ་དུ་མས་དཀའ་བ་ཁྱད་བསད་ཀྱིས་ཕྱག་ན་
པདྨོའི་གདུལ་ཞིང་འདིར་གསལ་ཞིང་ཚང་ལ་མ་ནོར་བར་འཛུགས་པར་མཛད། དེ་
ལ་ཐོས་བསམ་སྒོམ་པས་ལམ་ལྔ་ས་བཅུ་རིམ་པར་བརྒྱུད་དེ་རྣམ་མཁྱེན་རྒྱལ་བའི་
གྲོང་ཁྱེར་དུ་བགྲོད་ཅིང་། མཁས་པའི་བདག་ཉིད་ཅན་ནམ་མཁའི་སྐར་ཚོགས་
ལྟར་ཕེབས་པ་དང་། དེ་ཡང་ཁ་འབབ་རྣམ་བཞིའི་ཆུ་བོའི་རྒྱུན་དང་འདྲ་བ་གཙང་
ཞིང་སྐྱེ་འགྲོ་ཀུན་ལ་སྨན་པའི་སྒོ་གཅིག་པུ་བསྟན་པའི་རིས་མེད་ཆོས་རྒྱུད་རྣམས་
ལ་མཁྱེན་རྒྱ་ཡངས་ཞིང་བསྟན་པ་ཐམས་ཅད་འགལ་མེད་དུ་རྟོགས་པ་དང་། གསུང་
རབ་མ་ལུས་གདམས་པར་འཆར་ཞིང་། མདོ་སྔགས་ཟབ་རྒྱས་ཀྱི་ཆོས་ཚུལ་དག་
འཆད་རྩོད་རྩོམ་གསུམ་ལ་ཆགས་ཐོགས་མི་མངའ་བ། གངས་རིའི་ཁྲོད་ན་ཉི་ཟླ་
ལྟར་མངོན་པར་འཕགས་པ་རྗེ་དྲུང་བློ་བཟང་འཕྲིན་ལས་སམ་མཚན་གཞན་པདྨ་
བཞད་པའི་རྡོ་རྗེ་གང་ཉིད་ཀྱི་འབྱུང་འགྱུར་གྱི་གདུལ་བྱ་རྣམས་ཀྱི་ཆེད། ཞལ་གྱི་
བུམ་བཟང་ལས་གསུང་རབ་གླེགས་བམ་སུམ་ཅུ་བརྒལ་བ་རང་གི་ལག་ཏུ་སོན་པ་
ལས། ད་ལམ་བློ་གསར་ཤེས་རབ་ཅན་རྣམས་ཀྱི་ཐུགས་མཚོར་ཆུ་ཐིགས་ཙམ་

བདག་ཀྱང་ལས་ཀྱི་སྒྲིབ་པ་ལྕི་བས་ཤིང་ཤུན་བུད་པ་ལྟར་གྱུར་བའི་
ཕན་རེ་དང་། 
རེ་འདུན་མི་ཆུང་བ་དང་བཅས། ཆུ་ལྷོ་རྒྱུད་དུ་མངའ་དྭགས་རྒྱལ་གསུམ་དུ་གྲགས་
པའི་ཡ་གྱལ་མངའ་རིས་གྲྭ་ཚང་གི་ཡིག་ཆར་བཞུགས་པ་དྲང་ངེས་དང་ཚད་མ་འདི་
དེབ་གཟུགས་སུ་དཔར་བསྐྲུན་བཀོད་བསྒྲིགས་ཀྱིས་
གཉིས་མཇལ་བདེ་བའི་ཆེད། 
རྣམ་དཀར་གྱི་བྱ་བ་ལ་འཇུག་ཁུལ་ལགས་ཀྱང་། སྐྱེས་སྦྱངས་ཀྱི་ཡོན་ཏན་དམན་
པས་ནོངས་པ་མཆིས་ན་མཁྱེན་ལྡན་རྣམས་ཀྱིས་མཉམ་ཉིད་ཀྱི་དབྱིངས་སུ་སྟིམས་
ཅེས་དམ་པ་དེ་ཉིད་ལ་མོས་ཤིང་གང་གི་སྤྲུལ་སྐུར་བཏགས་པ་དུས་
པར་འཚལ། 
མཐའི་བླ་གཟུགས་གྱི་ན་བ་བསྟན་འཛིན་ཕུན་ཚོགས་བློ་ལྡན་གྱིས
སྤྱི་ལོ་༢༠༠༡ ཟླ་༥་ཚེས་༡༥ལ།

དཀར་ཆག
ལེགས་བཤད་སྙིང་པོའི་དགོངས་དོན་གསལ་བར་བྱེད་པ་བློ་བཟང་དགོངས་གསལ།
མཆོད་བརྗོད་དང་རྩོམ་པ་དམ་བཅའ་བ།
བསྟན་བཅོས་རྩོམ་པ་ལ་འཇུག་པའི་ཡན་ལག་བཤད་པ། ...…...…………..……….... 3
གསུང་རབས་ཀྱི་དྲང་ངེས་འབྱེད་པ་དོན་ཆེ་བར་བསྟན་པ། .....…...……..... 15
དོན་ཆེན་པོ་དང་ལྡན་པའི་དྲང་ངེས་འབྱེད་ཚུལ།..…………………………….….……………...19
མདོ་སྡེ་དགོངས་འགྲེལ་ལ་བརྟེན་ནས་འཕགས་པ་ཐོགས་མེད་ཀྱིས་དྲང་ངེས་འབྱེད་ཚུལ།
མདོ་ནས་ཇི་ལྟར་གསུངས་པ་འགོད་པ། .. ..………………………………………………….
ཀ༽ མདོ་སྡེ་ལ་འགལ་སྤོང་གི་དྲི་བ་ཞུས་ཚུལ། .. … …………….….….………..….………..
ཁ༽ འགལ་སྤོང་གི་ལན་འཆད་པ། །
༡ གང་ལ་དགོངས་ནས་ངོ་བོ་ཉིད་མེད་པར་བཤད་པ། ..
༢ གང་ལ་དགོངས་ནས་མ་སྐྱེས་པ་སོགས་སུ་བཤད་པ།
༡ དགོངས་འགྲེལ་ལས་བཤད་ཚུལ། .....…...
༢ ཀུན་བཏུས་ལས་བཤད་ཚུལ། ....
ག༽ ངོ་བོ་ཉིད་གསུམ་གྱི་ངོ་བོ་ངོས་བཟུང་བ། ..… ...... ...............
ང༽ གྲུབ་པའི་དོན་བསྡུ་སྟོན་པ། ..……..
དེའི་དོན་ཐོགས་མེད་ཀྱིས་ཇི་ལྟར་བཀྲལ་བའི་ཚུལ། ...
བློ་གྲོས་མི་ཟད་པས་བསྟན་པའི་མདོ་ལ་བརྟེན་ནས་འཕགས་པ་ཀླུ་སྒྲུབ་ཀྱིས་དྲང་ངེས་འབྱེད་ཚུལ།

ཀ༽ རང་རྒྱུད་པ་འཆད་པ།
༡ མདོ་སྡེ་སྤྱོད་པའི་རང་རྒྱུད་པ། ..…… ….....
༢ རྣལ་འབྱོར་སྤྱོད་པའི་རང་རྒྱུད་པ། །
༢ འཕགས་སེང་ཡབ་སྲས་ཀྱིས་ཇི་ལྟར་བཤད་ཚུལ།
ཁ༽ ཐལ་འགྱུར་བའི་ལུགས་འཆད་པ།
གསུམ་པ་མཐར་ཐུག་གང་གི་རྗེས་སུ་འབྲང་ཚུལ། ...
གསུམ་པ་རྩོམ་པ་མཐར་ཕྱིན་པའི་ཚུལ་སྟོན་པ།
འཇུག་བསྡུ་བ།
ཚད་མ་གྲུབ་པའི་ལེའུའི་ཟུར་རྒྱན་གཞན་ཕན་རྒྱ་མཚོ།
མཆོད་བརྗོད་དང་རྩོམ་པ་དམ་བཅའ། ........... 101
ཐུབ་པ་ཚད་མའི་སྐྱེས་བུར་བསྒྲུབ་པ། །
........... 104
ཚད་མའི་མཚན་ཉིད་བཤད་པ། ..
ཐུབ་པའང་དེ་དང་འདྲ་བར་བསྟན་པ་དངོས་དང་ལོག་རྟོག་དགག་པ
ལམ་རྟེན་བཤེས་གཉེན་བསྟེན་ཚུལ་བཤད་པ། ...... ..............
ལུགས་འབྱུང་གི་སྒོ་ནས་ཐུབ་པ་ཚད་མའི་སྐྱེས་བུར་སྒྲུབ་པ། ................. 113
113
༡ བསམ་པ་ཕུན་ཚོགས་བརྩེ་བ་སྙིང་རྗེ་ཆེན་པོ་བཤད་པ། །
སྦྱོར་བ་བདག་མེད་རྟོགས་པའི་ཤེས་རབ་ཁྱད་པར་ཅན་འགྲུབ་ཚུལ། ..……….. 122
༢ 

༣ དེ་གཉིས་ལས་རང་དོན་ཕུན་ཚོགས་བདེ་གཤེགས་འགྲུབ་ཚུལ། ...……………..152
༩ རྒྱུ་མཚན་དེས་སྐྱོབ་པ་མཐར་ཐུག་ཏུ་བཤད་པ། ..…..…........…….…. . 155
................................. 156
༥ དེ་ལས་ཚད་མའི་སྐྱེས་བུར་བཤད་པ། . 
གཉིས་པ་ལུགས་ལྡོག་གི་སྒོ་ནས་དེའི་ཤེས་བྱེད་སྟོན་པ། 
56
ཀ༽ སྐྱོབ་པ་བསྒྲུབ་པ།
༡ དངོས། ། བབབ.... 156
༢ བསྟན་པ་བདེན་བཞིའི་རྣམ་གཞག་བཤད་པ།
༡ སྡུག་བདེན་གྱི་རྣམ་གཞག་བཤད་པ། ...…… .....… 156
༢ ཀུན་འབྱུང་གི་རྣམ་གཞག་བཤད་པ། .. .............. 159
༢ འགོག་བདེན་གྱི་རྣམ་གཞག་བཤད་པ། ...….. ........... 161
༤ ལམ་བདེན་གྱི་རྣམ་གཞག་བཤད་པ། .. ……….. ............. 166
.....….……. 166
ཁ༽ སྐྱོབ་པ་ལས་བདེ་གཤེགས་འགྲུབ་པ་བཤད་པ། . 
ག༽ དེའི་རྟགས་ལས་ཤེས་རབ་མངའ་བར་བཤད་པ། ........... 167
767
ང༽ དེ་ལས་སྙིང་རྗེ་མངའ་བར་བཤད་པ། ..… ..
ཅ༽ རྒྱུ་མཚན་དེ་དག་ལས་ཚད་མའི་སྐྱེས་བུར་བསྒྲུབ་པ། ... ... . ……….167
ཚད་མའི་སྒོ་ནས་བསྟོད་པའི་དགོས་པ་བསྟན་པ། .. . ...... 168
174
འཇུག་བསྡུ་བ།

དྲང་ངེས་བློ་བཟང་དགོངས་གསལ། 1
༄༅། །དྲང་བ་དང་ངེས་པའི་དོན་རྣམ་པར་འབྱེད་པའི་བསྟན་བཅོས་
ལེགས་བཤད་སྙིང་པོའི་དགོངས་དོན་གསལ་བར་
བྱེད་པ་བློ་བཟང་དགོངས་གསལ་
ཞེས་བྱ་བ་བཞུགས་
སོ།།
མཐའ་ཡས་འགྲོ་ལ་རྗེས་བརྩེའི་སྙིང་སྟོབས་མ་སྨད་ཕུལ་བྱུང་གིས།།
བྱ་དཀའི་སྤྱོད་རྫོགས་ཆོས་སྐུའི་མཁར་གཤེགས་སྟོབས་བཅུའི་འོད་སྣང་འབར།།
དྲི་མེད་མཁྱེན་པས་ཇི་བཞིན་གཟིགས་བཞིན་འགྲོ་ལ་འདོམས་མཛད་པའི།།
ལྷར་བཅས་རྣམ་འདྲེན་ཉི་མའི་གཉེན་དེར་དང་བས་ཕྱག་བགྱིའོ།།
གང་གི་ཐུགས་བཅུད་ཡུམ་དོན་ཟབ་རྒྱས་སྔོན་མེད་ལམ་སྲོལ་རབ་གཏོད་དེ།།
སྐལ་བཟང་འགྲོ་ལ་སྲིད་ཞིའི་ངལ་གསོའི་བདེ་བ་རབ་ཏུ་སྟེར་མཁས་པས།།
རྣམ་གྲོལ་གླིང་དུ་འཁྲིད་མཁས་ཚུལ་གཉིས་གྲུབ་མཐའི་ཤིང་རྟ་ཆེན་པོ་པ།།
ཀླུ་སྒྲུབ་ཐོགས་མེད་གཉིས་ལ་ལན་ཅིག་མིན་པར་གུས་པས་འདུད་དོ་སྐྱོངས།།
ཤིན་ཏུ་དཔག་དཀའ་ཟབ་ཡངས་བློ་གྲོས་རྒྱ་མཚོ་ཆེན་པོ་ལས
ལེགས་འཐོན་ཚུལ་གཉིས་ལུགས་བཟང་ཀུན་དའི་ཚལ་རབ་འབྱེད་མཁས་པའི།།
སྔོན་མེད་ལེགས་བཤད་སྨྲ་བའི་ཟླ་ཞེས་གྲགས་པའི་དབྱངས་འཛིན་པ།།
རྒྱལ་བ་གཉིས་པ་བཙོང་ཁ་པ་དེར་དང་བས་སྙིང་ནས་འདུད།།

2 དྲང་ངེས་བློ་བཟང་དགོངས་གསལ།
དམ་པའི་ཆོས་ཚུལ་ཀུན་ལ་རིང་ནས་འདྲིས་པས་རྣམ་དཔྱོད་མཐུ།།
ཟླ་བྲལ་མཆོག་ཏུ་གྱུར་པས་གནས་དང་གནས་མིན་ཇི་བཞིན་དུ།།
མ་འདྲེས་གསལ་བར་གཟིགས་ལས་བཟང་པོའི་རོ་ལྡན་ཐུབ་གསུང་གི།
བདུད་རྩིའི་རྒྱུན་དག་བདག་བློར་སྩོལ་མཛད་བཀའ་དྲིན་ཅན་ལ་འདུད།།
ཡུམ་དོན་དྲང་ངེས་འབྱེད་པའི་ལེགས་བཤད་འདི། ། །
འདི་ཉིད་སྟོན་མཁས་ཡོངས་འཛིན་གསུང་བཞིན་དུ། །
དུ་མའི་ཚིག་གི་སྤྲོས་པའི་ཚོགས་རྣམས་ཀུན
ཀུན་ལ་ཕན་ཕྱིར་སྤངས་ཏེ་མདོ་ཙམ་བརྗོད། །
དེ་ཡང་རྗེ་བླ་མས། གཞུང་ལུགས་མང་ཐོས་རིགས་པའི་ལམ་དུ་ཡང་། །ངལ་
བ་མང་བསྟེན་མངོན་པར་རྟོགས་པ་ཡི། །ཡོན་ཏན་ཚོགས་ཀྱིས་མི་དམན་དུ་མས་
ཀྱང་༑ ༑འབད་ཀྱང་རྟོགས་པར་མ་གྱུར་གནས་དེ་ནི། །ཅེས་དང༌། རླབས་
ཆེན་སྤྱོད་ལ་རིང་ནས་ཞུགས་པ་ཡི། །རྒྱལ་སྲས་རིག་གནས་ཀུན་ལ་མཁས་པས་
ཀྱང་༑ ༑ཤིན་ཏུ་དཔག་དཀའ་ཟབ་དང་རྒྱ་ཆེའི་གནས། །ཞེས་རིང་མོའི་དུས་
ཉིད་ནས་གཞུང་ལུགས་ལ་བློ་གྲོས་ཀྱི་རྩལ་ལེགས་པར་སྦྱངས་ཤིང་། ལུང་རྟོགས་
ཀྱི་ཡོན་ཏན་དུ་མས་ཕྱུག་པའི་མཁས་པའི་ཚོགས་ཕལ་མོ་ཆེས་ཀྱང་། ཚུལ་གཉིས་
ཀྱི་མདོའི་འགྲེལ་ཚུལ་ཇི་བཞིན་དུ་མ་དཔོགས་པར་གསུངས་ན་བདག་ལྟ་བུ་བློ་གྲོས་
ཀྱི་ནུས་པ་དམན་ཞིང་། ལུང་རྟོགས་ཀྱི་འབྱོར་པས་དབུལ་བ་དག་གིས་གཞུང་ལུགས་

དྲང་ངེས་བློ་བཟང་དགོངས་གསལ། 3
ཆེན་པོ་དག་གི་དོན་ཇི་བཞིན་རྙེད་ནས་དཔྱོད་ལྡན་དགྱེས་པ་བསྐྱེད་པའི་མཆོད་སྤྲིན་
དུ་རྔོ་ཐོགས་པར་མི་འགྱུར་མོད། ཅུང་ཟད་རྙེད་དུ་ཟིན་ན་ཡང་ཀུན་མཁྱེན་བུས།
དེ་ལྟར་བདག་ཀྱང་ཤཱཀྱའི་གསུང་རབ་མཚོ། །གཏིང་མཐའ་མེད་པར་བརྒལ་བར་
འདོད་པ་ཡིན། །དེ་ཡི་གཏིང་མཐའ་རྙེད་པར་མ་ནུས་ཀྱང་། །ངོ་མཚར་དོན་གྱི་
རིན་ཆེན་ཅིས་མི་རྙེད། །རྙེད་ཀྱང་དབུལ་པོའི་ལག་གི་རིན་ཆེན་ལྟར། །བདག་
གི་ལེགས་བཤད་དྲི་མ་མེད་པ་འདི། །འགྲན་སེམས་ཕྲག་དོག་སྡང་སེམས་ཀྱིས་
བསྒྲིབས་ནས། ། གཟུཊ་གནས་ཡིད་ཆེས་གནས་སུ་སུ་ཡིས་ལེན། ། ཅེས་གསུངས་
པ་ལྟར། དེང་དུས་ཀྱི་སྐྱེ་བོ་ཕལ་ཆེར་གཞུང་ལུགས་ཆེན་མོ་ལ་རྣམ་པར་དཔྱོད་པའི་
ལུགས་ལས་ཕྱི་རོལ་ཏུ་གྱུར་པས། དགྱེས་པ་བསྐྱེད་པར་དཀའ་ཞིང༌། དེ་ལྟར་
ན་ཡང༌། སློབ་དཔོན་སེང་བཟང་གིས། དེ་ཡི་འོག་ཏུ་རྣམ་གྲོལ་སྡེ། །དད་པའི་
ས་ལ་གནས་པ་ཡིས། །བསྟན་བཅོས་མཐའ་དག་མ་རྙེད་པར། །རང་དང་རྗེས་
མཐུན་རྣམ་བཤད་བྱས། །ཞེས་གསུངས་པའི་དོན་ལྟར། རང་ཉིད་གསུང་རབ་
ཀྱི་དོན་ལ་གོམས་པ་ཇེ་འཕེལ་དུ་འགྱུར་བ་དང༌། དཔྱོད་ལྡན་རྣམས་ཀྱིས་དགག་
སྒྲུབ་བྱ་བའི་ཕྱིར་དུ། ཡོངས་འཛིན་དམ་པའི་ཞལ་ལུང་ལས། ཇི་ལྟར་ཐོས་ཤིང་
རང་གིས་ཇི་ལྟར་རྙེད་པ་དང་མཐུན་པར། །
བསྟན་བཅོས་ལེགས་བཤད་སྙིང་པོའི་དོན་འཆད་པ་ལ་གསུམ། བསྟན་བཅོས་
རྩོམ་པ་ལ་འཇུག་པའི་ཡན་ལག་བཤད་པ་དང་། བརྩམས་པའི་བསྟན་བཅོས་ཀྱི་
ལུས་དངོས་བཤད་པ། རྩོམ་པ་མཐར་ཕྱིན་པའི་ཚུལ་བཤད་པའོ།།
དང་པོ་སྟོན་པ་ལ། བདེ་འབྱུང་སྤྲིན་ལ་ཞོན་དང་། །ཞེས་པ་ནས། སྨྲ་བ་

4 དྲང་ངེས་བློ་བཟང་དགོངས་གསལ།
ཟླ་མེད་འདོད་རྣམས་གུས་པས་ཉོན། །ཞེས་པའི་བར་བྱུང་། དེ་ཡང་ཤོ་ལོ་ཀ་དང་
པོ་གཉིས་ཀྱིས་ཐུབ་དབང་དང་། དེའི་འོག་མ་གཉིས་ཀྱིས་རིམ་པ་བཞིན་དུ། བྱམས་
འཇམ་དབྱངས་དང་། ཤིང་རྟ་ཆེན་པོ་གཉིས་དང་། དེའི་འོག་མ་གཉིས་ཀྱིས་ཚུལ་
གཉིས་ཀྱི་སྲོལ་འཛིན་རྣམས་ལ་མཆོད་པར་བརྗོད་ཅིང་། དེའི་འོག་མ་རྣམས་ཀྱིས་
དྲང་ངེས་འབྱེད་ཚུལ་རྟོགས་དཀའ་བ་དང་། རྗེ་ཉིད་ཀྱིས་འཇམ་དབྱངས་ཀྱི་བཀའ་
དྲིན་ལ་བརྟེན་ནས་ཇི་བཞིན་དུ་གཟིགས་ཤིང་གཟིགས་པ་ལྟར་གཞན་ལ་འདོམས་
ཚུལ་གྱི་སྒོ་ནས་བཤད་པར་དམ་བཅའ་བསྟན། གཞན་རྣམས་ནི་གོ་སླ་ཞིང༌། །
བདེ་གཤེགས་གསུང་རབ་ཞེས་སོགས་ཤོ་ལོ་ཀ་གཅིག་གི་དོན་འཆད་པ་ལ་གཉིས།
ཤིང་རྟ་ཆེན་པོ་གཉིས་ལུང་བསྟན་ཚུལ་བཤད་པ་དང༌། མཐའ་དཔྱད་པའོ། །དང་
པོ་ལ་གཉིས་ལས། །
དང་པོ་ཀླུ་སྒྲུབ་ལུང་བསྟན་ཚུལ་ཡོད་དེ། ལངྐར་གཤེགས་པ་ལས། ལྷོ་ཕྱོགས་
བེ་ཏའི་ཡུལ་དུ་ནི། །དགེ་སློང་དཔལ་ལྡན་ཞེས་གྲགས་པ། །དེ་མིང་ཀླུ་ཞེས་བོས་
པ་སྟེ། །ཡོད་དང་མེད་པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། ། བླ་
མེད་ཐེག་ཆེན་རབ་བཤད་ནས། །རབ་ཏུ་དགའ་བའི་ས་བསྒྲུབས་ཏེ། ། བདེ་བ་
ཅན་དུ་དེ་འགྲོའོ། །ཞེས་དང་། རྔ་བོ་ཆེའི་མདོ་ལས། ལི་ཙ་བྱི་འཇིག་རྟེན་ཐམས་
ཅད་ཀྱིས་མཐོང་ན་དགའ་བ་འདི། ། ང་འདས་ནས་ལོ་བརྒྱད་ཅུ་པ་ལ་བསྟན་པ་ཉམས་
པའི་ཚེ། སྟོན་པའི་མཚན་འཆང་བའི་དགེ་སློང་དུ་གྱུར་ནས། བསྟན་པ་རྒྱས་པར་
བྱས་ཏེ། ཞེས་དང་། སྤྲིན་ཆེན་པོ་ལས། གཞོན་ནུ་འདི་ང་མྱ་ངན་ལས་འདས་
ནས་ལོ་བཞི་བརྒྱ་ལོན་པ་ན། ཀླུ་ཞེས་བྱ་བའི་དགེ་སློང་དུ་གྱུར་ནས། ང་ཡི་བསྟན་

དྲང་ངེས་བློ་བཟང་དགོངས་གསལ། 5
པ་རྒྱས་པར་བྱས་ཏེ། མཐར་གྱིས་དང་བའི་འོད་ཅེས་བྱ་བའི་འཇིག་རྟེན་གྱི་ཁམས་སུ
དེ་བཞིན་གཤེགས་པ་ཡེ་ཤེས་འབྱུང་གནས་འོད་ཅེས་བྱ་བའི་རྒྱལ་བར་འགྱུར་རོ།།
ཞེས་པ་རྣམས་ཀྱིས་བསྟན་པའི་ཕྱིར། འདི་ལ་ཀུན་མཁྱེན་བུའི་ཆོས་འབྱུང་ལས།
ཁ་ཅིག་སྤྲིན་ཆེན་པོའི་མདོ་ལས། ལི་ཙ་བྱི་འདི་ང་འདས་ནས་ལོ་བཞི་བརྒྱ་ན། ཀླུ་
ཞེས་པའི་དགེ་སློང་དུ་གྱུར་ནས་ངའི་བསྟན་པ་རྒྱས་པར་བྱས་ཏེ་མཐར་འཇིག་རྟེན་
གྱི་ཁམས་དང་བའི་འོད་དུ་སངས་རྒྱས་ཡེ་ཤེས་འབྱུང་གནས་འོད་དུ་འཚང་རྒྱའོ་ཞེས་
བཤད་དོ། །ཟེར་ཏེ། སྤྲིན་ཆེན་ལས། ལྷོ་ཕྱོགས་དྲང་སྲོང་བྱི་བོའི་ཡུལ་དུ་རྒྱལ་
པོ་རྒུད་པ་གསོ་བ་བྱ་བ་འབྱུང་སྟེ། དེའི་ཚེ་ལོ་བརྒྱད་ཅུ་ན་དམ་པའི་ཆོས་ལྷག་མ་
ཙམ་དུ་གྱུར་པ་ན། བསོད་ནམས་ལྡན་གྱི་གྲོང་ཁྱེར་བྱེ་མ་ཆེན་པོ་ཞེས་པའི་འབབ་
ཆུ་མཛེས་འབྱོར་གྱི་བྱང་གི་འགྲམ་དུ་རྗེ་རིགས་འབྲ་གོ་ཅན་གྱི་ས་ཕྱོགས་སུ་ལི་ཙ་
བྱི་གཞོན་ནུ་འཇིག་རྟེན་ཐམས་ཅད་ཀྱིས་མཐོང་ན་དགའ་བ་དེ་བཞིན་གཤེགས་པའི་
ཆོས་འབྱུང་བའི་ཕྱིར། ངའི་མིང་ཅན་དུ་སྐྱེའོ། །དེས་དེ་བཞིན་གཤེགས་པ་ཀླུ་
རིགས་སྒྲོན་མའི་དྲུང་དུ་ཐུབ་པའི་བསྟན་པ་ལ་ཆོས་ཕྱིར་སྲོག་གཏོང་བར་དམ་བཅས་
པ་དེས་བསྟན་པ་རྒྱས་པར་བྱེད་དོ། །ཞེས་འབྱུང་གི ཀླུ་སྒྲུབ་ཀྱི་གསལ་ཁ་མེད།
ཁ་ཅིག་ཀླུ་སྒྲུབ་ཀྱི་མཚན་ཤཱཀྱ་བཤེས་གཉེན་དུ་འདོད་པ་ལྟར་ན་བརྟག་ཅིང་། ཞེས་
གསུངས་ཡང་། སྔར་དྲངས་པ་རྣམས་སྐལ་བཟང་མིག་འབྱེད་སོགས་སུ་ཡོད་པས་
དཔྱད་པར་བྱའོ།། ་
གཉིས་པ་ཐོགས་མེད་ལུང་བསྟན་ཚུལ་ཡོད་དེ། འཇམ་དཔལ་རྩ་རྒྱུད་ལས།
ཐོགས་མེད་ཅེས་བྱའི་དགེ་སློང་ནི། །བསྟན་བཅོས་དེ་ནི་དོན་ལ་མཁས། །མདོ་

6 དྲང་ངེས་བློ་བཟང་དགོངས་གསལ།
སྡེ་ངེས་དོན་དྲང་བའི་དོན། །རྣམ་པ་མང་པོ་རབ་ཏུ་འབྱེད། །ཅེས་པ་ནས་བསྟན་
པ་ཡུན་རིང་གནས་བྱའི་ཕྱིར། ། མདོ་ཡི་དེ་ཉིད་དོན་སྡད་བྱེད། ། ལོ་ནི་བརྒྱ་དང་
ལྔ་བཅུར་འཚོ། །དེ་ལུས་ཞིག་ནས་ལྷ་ཡུལ་འགྲོ །འཁོར་བ་རྣམས་སུ་འཁོར་བ་
ན༑ ༑ ཡུན་རིང་བདེ་བ་རྗེས་མྱོང་ནས། ། བདག་ཉིད་ཆེན་པོ་མཐར་གྱིས་དེ། །བྱང་
ཆུབ་ཐོབ་པར་འགྱུར་བ་ཡིན། ། ཞེས་པའི་བར་གྱིས་བསྟན་པའི་ཕྱིར། །
གཉིས་པ་མཐའ་དཔྱད་པ་ནི། 
ཤིང་རྟའི་སྲོལ་འབྱེད་ལ་གཉིས་པོ་དེ་ཁོ་ནར་
ངེས་སམ་ཞེ་ན། འདི་ལ་རྗེ་ཕ་བོང་ཁ་པ་ནི། མིའི་རྟེན་ཅན་གྱི་དེ་ལ་དེ་ལྟར་ངེས་
ཀྱང་སྤྱིར་མ་ངེས་ཏེ། རྗེ་བཙུན་བྱམས་མགོན་དེ། ཤེར་ཕྱིན་གྱི་མདོའི་སྦས་དོན་
གྱི་ཤིང་རྟའི་སྲོལ་འབྱེད་ཡིན་པའི་ཕྱིར་ཏེ། གསེར་འཕྲེང་ལས། དེའི་ཕྱིར་རྗེ་བཙུན་
དང་ཀླུ་སྒྲུབ་གཉིས་ཀྱིས་ཤེར་ཕྱིན་གྱི་མདོའི་འགྲེལ་ཚུལ་གཉིས་སུ་བྱུང་ངོ་ཞེས་བྱ་
བ་ཡང་གནས་པས་སོ། ། ཞེས་གསུངས་པའི་ཕྱིར། ཞེས་བཞེད། ལུང་དེའི་དོན་
ལ་བློ་བཟང་དགོངས་རྒྱན་ལས། དེ་ནི་ཤིང་རྟའི་སྲོལ་འབྱེད་གཞན་ལ་མ་ལྟོས་པར་
དགའ་ལྡན་དུ་སྦས་དོན་མངོན་རྟོགས་ཀྱི་རིམ་པ་གཏན་ལ་ཕབ་པ་ཙམ་ལ་དགོངས་
པའི་ཕྱིར། ཞེས་གསུངས། ཁ་ཅིག འགྲེལ་བྱེད་གཞན་གྱིས་བཀྲལ་བ་ལ་མ་
ལྟོས་པར་ཐེག་ཆེན་གྱི་བཀའི་དགོངས་པ་ཡོངས་གྲགས་ལ་འགྲེལ་བའི་མིའི་རྟེན་ཅན་
གྱི་གང་ཟག 
ཤིང་རྟའི་སྲོལ་འབྱེད་ཀྱི་མཚན་ཉིད་ཟེར་ན། སྟོན་པ་ཤཱཀྱ་ཐུབ་པ་
ཆོས་ཅན། ཤིང་རྟའི་སྲོལ་འབྱེད་ཡིན་པར་ཐལ། དོན་དེའི་ཕྱིར་ཏེ། དེ་ཡུམ་གྱི་
མདོའི་དགོངས་པ་ཡོངས་གྲགས་ལ་འགྲེལ་བའི་གང་ཟག་ཡིན་པའི་ཕྱིར་ཏེ
། དེ་
ལྟར་འགྲེལ་བའི་དགོངས་འགྲེལ་ཡོངས་གྲགས་ལ་རྩོམ་པ་པོ་ཡིན་པའི་ཕྱིར་ཏེ
། མདོ་

དྲང་ངེས་བློ་བཟང་དགོངས་གསལ། ༢་
སྡེ་དགོངས་འགྲེལ་ཡོངས་གྲགས་ལ་རྩོམ་པ་པོ་ཡིན་པའི་ཕྱིར་ཏེ། ཆོས་འཁོར་གསུམ་
ཡོངས་གྲགས་ལ་བསྐོར་བ་པོ་ཡིན་པའི་ཕྱིར། རྟགས་སླ། སྔར་གྱི་དེ་ལ་ཁ་ཅིག་
ཀླུ་སྒྲུབ་ཆོས་ཅན། དོན་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན།
ཁྱོད་ཀྱིས་ཐེག་ཆེན་གྱི་བཀའི་དགོངས་པ་འགྲེལ་བ་འགྲེལ་བྱེད་གཞན་གྱིས་བཀྲལ་
བ་ལ་མ་ལྟོས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལྟར་འགྲེལ་བ་
འགྲེལ་བྱེད་གཞན་ལ་ལྟོས་པའི་ཕྱིར་ན་མ་ཁྱབ་སྟེ། དེས་དེ་ལྟར་འགྲེལ་པ་འགྲེལ་
བྱེད་གཞན་གྱིས་བཀྲལ་བ་ལ་མ་ལྟོས་ཀྱང༌། དེ་ལྟར་འགྲེལ་བ་འགྲེལ་བྱེད་གཞན་
ལ་ལྟོས་པའི་ཁྱད་པར་འཐད་པའི་ཕྱིར། དེ་ལྟ་མིན་ན། སྟོན་པ་ཤཱཀ་ཐུབ་ཀྱིས་
ཡུམ་མདོའི་དགོངས་པ་འགྲེལ་བ་ཡང་། གཞན་གྱིས་བཀྲལ་བ་ལ་ལྟོས་པར་ཐལ།
དེ་གཞན་ལ་ལྟོས་པའི་ཕྱིར་ཏེ། དེ་བདག་རྐྱེན་བཤེས་གཉེན་གཞན་ལ་ལྟོས་པའི་
ཕྱིར༈ རྟགས་སླའོ། །དེ་ལ་ཁོ་ན་རེ། ཀླུ་སྒྲུབ་སེམས་ཅན་ཡིན་པས་མདོ་དོན་
རང་དབང་དུ་འགྲེལ་མི་ནུས་པའི་ཕྱིར། སྟོན་པ་དང་མི་མཚུངས་སོ། ། ཞེ་ན། འདི་
དག་ལ་བརྟེན་པའི་ཐོགས་མེད་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱར་འདོད་
མི་འདོད་སོགས་འོག་ཏུ་བརྟག་པར་བྱ་ཞིང༌། སྐབས་དོན་ཀླུ་སྒྲུབ་ཀྱིས་ཡུམ་མདོ་
འགྲེལ་བྱེད་གཞན་གྱིས་བཀྲལ་བ་ལ་མ་ལྟོས་པར་འགྲེལ་ནུས་པར་ཐལ། དེས་དེ་
ལྟར་བཀྲལ་བ་ལྟོས་པར་ཡུམ་མདོའི་དགོངས་པ་རྫོགས་པར་རྟོགས་པའི་ཕྱིར་ཏེ། ཡུམ་
མདོའི་ཆེད་དུ་བྱ་བའི་གདུལ་བྱ་དེས་དེ་ལྟར་རྟོགས་པ་གང་ཞིག བསྟན་པ་འདི་ལ་
ཀླུ་སྒྲུབ་ཐོགས་མེད་ལས་མདོ་དོན་འགྲེལ་བ་ལ་དབང་པོ་རྣོ་བའི་གདུལ་བྱ་གཞན་མེད་
པའི་ཕྱིར། རྟགས་དང་པོ་གྲུབ་སྟེ། རྣམ་བཤད་སྙིང་པོ་རྒྱན་ལས་དེའི་ཆེད་དུ་བྱ་

8 དྲང་ངེས་བློ་བཟང་དགོངས་གསལ།
བའི་གདུལ་བྱས་ནི། མདོ་སྡེ་གཞན་གྱིས་དགོངས་པ་བཀྲལ་བ་ལ་མ་ལྟོས་པར། ཡུམ་
གྱི་མདོའི་དགོངས་པ་རྫོགས་པར་རྟོགས་ཤིང་། ཞེས་གསུངས་པའི་ཕྱིར། རྟགས་
ཕྱི་མ་གྲུབ་སྟེ། དེ་གཉིས་ཤིང་རྟའི་སྲོལ་འབྱེད་ཡིན་པའི་ཕྱིར། ཁ་ཅིག ཤིང་
རྟའི་སྲོལ་འབྱེད་ལ་ཀླུ་སྒྲུབ་དང་ཐོགས་མེད་གཉིས་སུ་གྲངས་ངེས་ཟེར་ན། དེ་གཉིས་
གང་རུང་ཡིན་ན། ཤིང་རྟའི་སྲོལ་འབྱེད་ཡིན་དགོས་པར་ཐལ། གྲངས་ངེས་ཀྱི་
དོན་འཐད་པའི་ཕྱིར། འདོད་ན། ཤིང་རྟའི་སྲོལ་མ་ཕྱེ་བའི་གོང་གི་དེ་གཉིས་ཀྱིས་
མ་ངེས་སོ། །
རང་ལུགས་ནི། མིའི་རྟེན་ཅན་གྱི་འགྲེལ་བྱེད་གཞན་གྱིས་བཀྲལ་བ་ལ་མ་
ལྟོས་པར་ཡུམ་གྱི་མདོའི་དགོངས་པ་དབུ་སེམས་གང་རུང་གི་ལུགས་སུ་ཡོངས་གྲགས་
ལ་སྒྲས་ཟིན་ལ་རྒྱས་པར་འགྲེལ་བའི་མིའི་རྟེན་ཅན་གྱི་འགྲེལ་བྱེད་དུ་དམིགས་པ།
ཤིང་རྟའི་སྲོལ་འབྱེད་ཀྱི་མཚན་ཉིད། གྲངས་ངེས་ནི། དེར་གྱུར་པའི་ཀླུ་སྒྲུབ་དང་
ཐོགས་མེད་གཉིས་སུ་ངེས། སྒྲ་དོན་ནི། དཔེར་ན། རྒྱ་གར་དུ་སྔར་མེད་ཀྱི་ལམ་
སྲོལ་གསར་དུ་ཤིང་རྟས་གཏོད་པ་ལྟར། ཚུལ་གཉིས་ཀྱི་གཞུང་ལུགས་ཀྱི་ཤིང་རྟ་
ལ་བརྟེན་ནས་ཚུལ་གཉིས་ཀྱི་ལུགས་སྲོལ་གྱི་ལམ་གསར་དུ་ཡོངས་གྲགས་ལ་འབྱེད་
པས་དེ་སྐད་ཅེས་བྱའོ། །དེ་གཉིས་ཀྱི་སྲོལ་འཛིན་ལ་ཡང༌། ཐལ་འགྱུར་བའི།
མདོ་སྡེ་སྤྱོད་པའི་རང་རྒྱུད་པའི། རྣལ་འབྱོར་སྤྱོད་པའི་རང་རྒྱུད་པའི། སེམས་
ཙམ་རྣམ་བདེན་པའི། རྣམ་རྫུན་པའི་ཤིང་རྟའི་སྲོལ་འབྱེད་དང་ལྔ། དེ་རྣམས་
ཀྱང་སྔར་བཤད་པའི་ཚུལ་གཉིས་གང་རུང་གི་རྗེས་སུ་འབྲང་བ་ཤ་སྟག་ཡིན་པས་
སྲོལ་འབྱེད་མ་ཡིན་ཞིང་། འདི་དག་ལ་བཞེད་ཚུལ་མི་འདྲ་བ་དུ་མ་ཡོད་ཅིང་། །

དྲང་ངེས་བློ་བཟང་དགོངས་གསལ། 9
དེ་ཡང་རྗེ་ཕ་བོང་ཁ་བ་སོགས་ནི། སངས་རྒྱས་བསྐྱངས་ཐལ་འགྱུར་བའི་ཤིང་རྟའི་
སྲོལ་འབྱེད་ཡིན་ཏེ། ལེགས་བཤད་སྙིང་པོའི་མཇུག་ཏུ། ཟླ་བ་ལས་འོངས་ལེགས་
བཤད་འོད་དཀར་གྱིས། ། བློ་མིག་ཀུན་དའི་ཚལ་རབ་ཕྱེ་བའི་ཚེ། །སངས་རྒྱས་
བསྐྱངས་ཀྱིས་བསྟན་པའི་ལམ་མཐོང་ནས། ། ཀླུ་སྒྲུབ་ལུགས་བཟང་གཙོ་བོར་མི་
འཛིན་སུ། །ཞེས་གསུངས་པའི་ཕྱིར་དང་། སངས་རྒྱས་བསྐྱངས་ཀྱིས་བསྟན་
པའི་ཞེས་པས། དེ་ཉིད་ཀྱིས་ཐལ་འགྱུར་བའི་སྲོལ་ཕྱེ་བ། ཟླ་བས་རྒྱས་པར་མཛད་
པ་ལ་བཞེད། ཆོས་རྗེ་དམ་ཆོས་དཔལ་བ་ནི། རྣམ་རིག་པའི་སྐབས་སུ། བདེ་
གཤེགས་གསུང་རབ་ཅེས་སོགས་ཀྱི་དོན་སྒྲ་ཇི་བཞིན་པ་མ་ཡིན་ཏེ། ཀླུ་སྒྲུབ་དབུ་
མ་པའི་སྲོལ་འབྱེད་མ་ཡིན་པའི་ཕྱིར་ཏེ། རིག་ཚོགས་དྲུག་རྣམ་རིག་པའི་གཞུང་
ཡིན་པའི་ཕྱིར་ཏེ། བཞི་བརྒྱ་པ་དེ་ལྟར་ཡིན་ཅིང་། ཀླུ་སྒྲུབ་དང་འཕགས་པ་ལྷ་
གཉིས་ཀའི་དགོངས་པ་སེམས་ཙམ་དུ་གནས་པའི་ཕྱིར་ཏེ། དེ་ལྟར་དུ་རྣམ་རིག་
པའི་གཙུག་རྒྱན་གནས་བརྟན་ཆོས་སྐྱོང་དང་ཤཱནྟི་པས་བཞེད་པའི་ཕྱིར་ཏེ། དེ་ལྟར་
སྐལ་བཟང་མིག་འབྱེད་ལས་བཤད་པའི་ཕྱིར་ཏེ། དེ་ཉིད་ལས། མགོན་པོ་ཀླུ་སྒྲུབ་
དང་འཕགས་པ་ལྷ་གཉིས་ཀ་སེམས་ཙམ་དུ་ལྟ་བ་མཐུན་པར་ཤཱནྟི་པས་སེམས་ཙམ་
རྒྱན་དུ་བཤད་དོ། །ཅེས་དང་། སྔོན་གྱི་གནས་བརྟན་ཆོས་སྐྱོང་ལྟ་བུའི་ཆེན་པོ་
དག་གིས་ཀྱང་མགོན་པོ་ཀླུ་སྒྲུབ་དང་འཕགས་པ་ལྷ་གཉིས་ཀའི་དགོངས་པ་སེམས་
བཞི་བརྒྱ་པ་ཡང་སེམས་ཙམ་དུ་བཀྲལ་བར་ཟླ་བའི་ཞབས་ཀྱིས་
ཙམ་དུ་བྱས་ནས། 
བཞི་བརྒྱ་བའི་འགྲེལ་པར་གསུངས་སོ། །ཞེས་གསུངས་པའི་ཕྱིར། དེས་ན་རྣམ་
རིག་པའི་སྐབས་སུ། དབུ་མའི་བསྟན་བཅོས་ཡོད་ཀྱང་། ཐེག་ཆེན་གྱི་བཀའ་

10 དྲང་ངེས་བློ་བཟང་དགོངས་གསལ།
ཡིན་ན། རྣམ་རིག་པའི་གཞུང་ཡིན་པས་ཁྱབ་པ་ཡིན་ནོ། །ཞེས་བཞེད། །
རང་གི་གོ་ཚོད་ནི། དེ་དང་དེའི་སྲོལ་འབྱེད་ཞེས་པ་ཡོངས་གྲགས་ལ་བཏོད་
པ་ཞིག་དགོས་ཏེ། དབུ་སེམས་ཀྱི་མཁས་པ་དང་གཞུང་ལུགས་སྟོན་པ་ཞལ་བཞུགས་
དུས་ཀྱང་ཡོད་པའི་ཕྱིར། སངས་རྒྱས་བསྐྱངས་ཀྱིས་ཡོངས་གྲགས་ལ་ཐལ་འགྱུར་
བའི་སྲོལ་བཏོད་ན། དེ་ལྟར་དུ་ལེགས་ལྡན་འབྱེད་ཀྱིས་དགོངས་དགོས་པ་ལས།
མ་དགོངས་པར་སངས་རྒྱས་བསྐངས་རང་རྒྱུད་པ་ཡིན་ཁུལ་གྱི་ལྟ་བ་ལ་སྐྱོན་བརྗོད་
མ་མཛད་པའི་ཕྱིར་ཏེ། པཎ་ཆེན་ནོར་བཟང་རྒྱ་མཚོས་ལས་ཆེན་ཀུན་རྒྱལ་ལ་
གདམས་པའི་དྲིས་ལན་བརྒྱད་ཚན་པ་ལས། ལེགས་ལྡན་འབྱེད་ཀྱིས་སངས་རྒྱས་
བསྐྱངས་ལ་ལྟ་བའི་སྒོ་ནས་སྐྱོན་བརྗོད་མ་མཛད་པ་ནི། སངས་རྒྱས་བསྐྱངས་ལ་
ཐལ་འགྱུར་བའི་ཐུན་མོང་མ་ཡིན་པའི་ལྟ་བ་དེ་འདྲ་ཡོད་པ་མ་དགོངས་པས་ཡིན་
ཏེ༑ དགོངས་ན་ཡང་ན་ལྟ་བ་དེའི་རྗེས་སུ་འཇུག་པའམ། ཡང་ན་འགལ་བ་བརྗོད་
པ་གང་རུང་ལས་མ་འདས་པ་དང༌། ཞེས་གསུངས་པའི་ཕྱིར་དང་། བསྟན་བཅོས་
འདི་ཉིད་ལས། རང་སྡེའི་གཞུང་འགྱུར་བ་དག་ལས་རང་རྒྱུད་འདོད་མི་འདོད་
བརྟགས་ནས་ཐལ་འགྱུར་འཐད། རང་རྒྱུད་མི་འཐད་ཅེས་པ་ནི་དངོས་སུ་ཟླ་བའི་
ཞབས་རྗེས་འབྲང་དང་བཅས་པ་མིན་པ་མ་བྱུང་ལ། བྱུང་ཚུལ་ནི། སངས་རྒྱས་
བསྐྱངས་ཀྱིས། བདག་ལས་མ་ཡིན་གཞན་ལས་མིན་ཞེས་སོགས་ཚིགས་བཅད་
གཅིག་གི་དོན་བཀྲལ་བ་ལ། ལེགས་ལྡན་འབྱེད་ཀྱིས་སྐྱོན་བཟུང་བ་ལ་མི་འཇུག་
པར་སྟོན་པའི་སྐབས་སུ། ཚིགས་གསལ་ལས། དབུ་མ་པས་རང་རྒྱུད་བྱ་མི་རིགས་
པའི་སྒྲུབ་བྱེད་དང་། ལྡོག་ཕྱོགས་ལ་གནོད་བྱེད་མང་དུ་བསྟན་ནས་སྲོལ་ཕྱེ་ལ།

དྲང་ངེས་བློ་བཟང་དགོངས་གསལ། 11
ཞེས་གསུངས་པའི་ཕྱིར། ལེགས་ལྡན་འབྱེད་དེ་མདོ་སྡེ་སྤྱོད་པ་དང་། རང་རྒྱུད་
པ་གཉིས་ཀའི་སྲོལ་འབྱེད་ཡིན་ཅིང་། དེ་ཡང་། འགྲེལ་པ་དཀར་པོ་རྣམ་པར་
འཆར་བའི་རྗེས་སུ་འབྲངས་ནས་ཕྱེ་བ་ཡིན་ཏེ། འདི་ཉིད་ལས། སློབ་དཔོན་གྱི་
དབུ་མའི་བསྟན་བཅོས་ཀྱི་གཙོ་བོ་ནི་རྩ་བ་ཤེས་རབ་ཡིན་ཅིང་། དེ་ལ་རང་འགྲེལ་
ག་ལས་འཇིགས་མེད་དང་། དེ་ཝ་ཤྲ་མ་ཎ་དང་། གུ་ཎ་མ་ཏི་དང་། གུ་ཎ་ཤྲཱི་དང་།
ས་ཐིར་མ་ཏི་དང་། སངས་རྒྱས་བསྐྱངས་དང་། ལེགས་ལྡན་འབྱེད་དང་། ཟླ་
བ་གྲགས་པའི་འགྲེལ་པ་སྟེ་བརྒྱད་ཡོད་ཅིང་། ལེགས་ལྡན་འབྱེད་ནི། དེ་ཝ་བླ་
མ་ཎའི་འགྲེལ་པ་དཀར་པོ་རྣམ་པར་འཆར་བའི་རྗེས་སུ་འབྲངས་པར་སྤྱན་རས་
གཟིགས་ཀྱི་བརྟུལ་ཤུགས་ཀྱིས་བཤད་དོ། །ཞེས་གསུངས་པའི་ཕྱིར། འོ་ན། ག་
ལས་འཇིགས་མེད་དེ་རང་འགྲེལ་ཡིན་ནམ་ཞེ་ན། འདི་ལ་ཀུན་མཁྱེན་བུའི་ཆོས་
འབྱུང་ལས་སློབ་དཔོན་དེས་མཛད་པའི་རིག་པ་དྲུག་ཅུ་པ་ཞེས་པ་ནས་རང་འགྲེལ་
ག་ལས་འཇིགས་མེད་བམ་པོ་བདུན་པ་ཞེས་སོགས་ཀྱིས་ཀླུ་སྒྲུབ་ཀྱིས་མཛད་པའི་དབུ་
མའི་བསྟན་བཅོས་ཀྱི་ཁོངས་སུ་གསུངས་ཀྱང་འཐད་པ་མིན་ཏེ། འདི་ཉིད་ལས།
རབ་བྱེད་ཉེ་བདུན་པའི་འགྲེལ་པ་ག་ལས་འཇིགས་མེད་ལས། བཙུན་པ་འཕགས་
པ་ལྷས་ཀྱང་། ཉན་པ་པོ་དང་ཉན་བྱ་དང་། ། སྨྲ་པོ་འབྱུང་བ་ཤིན་ཏུ་དཀོན། །དེ་
ཕྱིར་མདོར་ན་འཁོར་བ་འདི། །མཐའ་ཡོད་མ་ཡིན་མཐའ་མེད་མིན། །ཞེས་བཞི་
བརྒྱ་པའི་ལུང་ཤེས་བྱེད་དུ་དྲངས་འདུག་པས་རངའགྲེལ་གྱི་དོན་མེད་དོ། །ཅེས་
གསུངས་པའི་ཕྱིར། སློབ་དཔོན་ཞི་བ་འཚོ་དེ་རྣལ་འབྱོར་སྤྱོད་པའི་རང་རྒྱུད་པའི་
སྲོལ་འབྱེད་ཡིན་ཏེ། འདི་ཉིད་ལས་དེས་ན་སྔར་འདི་འདྲ་བའི་ལུགས་ཀྱང་རེ་རེ་

12 དྲང་ངེས་བློ་བཟང་དགོངས་གསལ།
ཙམ་བྱུང་མོད་ཀྱང་། གཞུང་རྒྱས་པར་བརྩམས་ནས་ཐ་སྙད་དུ་ཕྱི་རོལ་འགོག་པའི་
གྲུབ་མཐའི་སྲོལ་ནི། སློབ་དཔོན་ཞི་བ་འཚོས་ཕྱེ་བར་སློབ་དཔོན་ཡེ་ཤེས་སྡེ་བཞེད་
པ་ལྟར་ལེགས་སོ། །ཞེས་གསུངས་པའི་ཕྱིར། སློབ་དཔོན་དབྱིག་གཉེན་རྣམ་བདེན་
པའི་དང༌། ཕྱོགས་གླང་རྣམ་རྫུན་པའི་སྲོལ་འབྱེད་དུ་རྗེ་ཕ་བོང་ཁ་པའི་ཕར་ཕྱིན་
ཊིཀྐར་བཤད་པ་ལྟར་ཁས་བླང་བར་བྱའོ། ། དེས་ན་སེམས་ཙམ་པའི་སྐབས་སུ་ཀླུ་
སྒྲུབ་དང་འཕགས་པ་ལྷ་གཉིས་ཀྱི་དགོངས་པ་སེམས་ཙམ་དུ་གནས་པ་ཡིན་ཏེ། ཤཱནྟི་
པའི་སེམས་ཙམ་རྒྱན་ལས། བྱམས་པ་ཐོགས་མེད་ཀྱིས་གསུངས་ཤིང་། །ཀླུ་སྒྲུབ་
ཀྱང་ནི་རབ་བཞེད་པའི། །ཚད་མ་དག་དང་ལྡན་པ་ཡི། །བདེན་པ་གཉིས་ནི་འདིར་
བརྗོད་བྱ། །ཞེས་པ་དང་། དེའི་འགྲེལ་པ་ལས། བྱམས་པ་ནི་ས་བཅུ་པ་ལ་གནས་
པའི་བྱང་ཆུབ་སེམས་དཔའོ། །ཐོགས་མེད་ནི་ས་གསུམ་པ་ལ་གནས་པའི་བྱང་ཆུབ་
སེམས་དཔའོ། །ཀླུ་སྒྲུབ་ནི་ས་དང་པོ་ལ་གནས་པའི་བྱང་ཆུབ་སེམས་དཔའོ། །ཞེས་
གསུངས་པའི་ཕྱིར་དང་། སྐལ་བཟང་མིག་འབྱེད་ལས། མགོན་པོ་ཀླུ་སྒྲུབ་དང་
འཕགས་པ་ལྷ་གཉིས་ཀ་སེམས་ཙམ་དུ་ལྟ་བ་མཐུན་པར་ཞེས་སོགས་གསུངས་པའི་
ཕྱིར༑ དེ་ལྟ་ན་ཡང་། རྣམ་རིག་པའི་སྐབས་སུ། ། ཀླུ་སྒྲུབ་དབུ་མ་པའི་སྲོལ་
འབྱེད་དང་། རིག་ཚོགས་དྲུག་དབུ་མ་པའི་བསྟན་བཅོས་ཡིན་ནམ་སྙམ་སྟེ་དཔྱད་
པར་བྱའོ། །མཁས་པ་ཁ་ཅིག དམ་ཆོས་དཔལ་བའི་བཞེད་པ་དེ་ལ། རྣམ་རིག་
པའི་སྐབས་སུ། ཐེག་ཆེན་གྱི་བཀའ་ཡིན་ན། ཕར་ཕྱིན་ཐེག་པའི་ལུགས་ཀྱི་རྣམ་
རིག་པའི་གཞུང་ཡིན་དགོས་པར་ཐལ། སྐབས་འདིར་ཕར་ཕྱིན་ཐེག་པའི་ལུགས་
འཐད་པ་གང་ཞིག དགོངས་བཞེད་འཐད་པའི་ཕྱིར། འདོད་ན། འཇམ་དཔལ་

དྲང་ངེས་བློ་བཟང་དགོངས་གསལ། 13
རྩ་རྒྱུད་ཆོས་ཅན། དེར་ཐལ། དེའི་ཕྱིར། རྟགས་མ་གྲུབ་ན། ཐོགས་མེད་ཀྱང་
ཤིང་རྟའི་སྲོལ་འབྱེད་མ་ཡིན་པར་ཐལ། དེ་ལྟར་ལུང་སྟོན་བྱེད་ཀྱི་གཞུང་གཞན་
མཁས་གྲུབ་གཞན་ལ་མ་གྲགས་པའི་ཕྱིར་དང་། ཁོ་རང་གིས་ཀྱང་སྐབས་འདིར་
ཐོགས་མེད་ལུང་སྟོན་སྔར་དྲངས་པའི་ལུང་དེ་ཁར་མཛད་པ་ཡིན་པའི་ཕྱིར། རྩ་
བར་འདོད་མི་ནུས་ཏེ། བྱ་བའི་རྒྱུད་ཡིན་པའི་ཕྱིར། ཞེས་གསུང་ངོ༌། །འོན་
ཀྱང་འདི་དག་མཐའ་གཅིག་ཏུ་བཞག་པར་དཀའ་བས་དཔྱད་པར་བྱ་བ་ཁོ་ནའོ།།
འོ་ན། ཤེར་ཕྱིན་གྱི་མདོ་དེ་ཐེག་ཆེན་གྱི་གྲུབ་མཐའ་རང་རང་གི་སྐབས་སུ་
སོ་སོའི་གཞུང་དུ་ཁས་ལེན་ན། མངོན་རྟོགས་རྒྱན་དེ་ཡང་། དེ་ལྟར་དུ་བཞག་
པར་བྱའམ་ཞེ་ན་འདོད་པ་ཡིན་ཏེ། ཐལ་འགྱུར་བའི་སྐབས་སུ་དེ་ལྟར་འདོད་པ་
གང་ཞིག་རྣམ་རིག་པའི་སྐབས་སུའང་དེ་ལྟར་ཡིན་པའི་ཕྱིར། དང་པོ་གྲུབ་སྟེ། དེ་
ལྟར་རྗེ་ཐམས་ཅད་མཁྱེན་པས་བཞེད་པ་ལ། ཤཱཀ་མཆོག་པས། རྗེ་ཐམས་ཅད་
མཁྱེན་པས་ཐལ་འགྱུར་བའི་སྐབས་སུ་རྒྱན་དྲང་དོན་དགོངས་ཅན་དུ་བཀྲལ་ཞེས་
སྐུར་བ་བཏབ་པའི་ཕྱིར་ཏེ། འཇམ་དབྱངས་ཆོས་ཀྱི་རྒྱལ་མཚན་གྱི་ཤཱཀ་ལན་ལས།
ཤེར་ཕྱིན་མདོ་དང་མངོན་པར་རྟོགས་པའི་རྒྱན། །སེམས་ཙམ་འགྲེལ་བའི་སྲོལ་
འགའ་མ་གཏོགས་པ། །མངོན་པར་རྟོགས་པའི་རྒྱན་གཞུང་དྲང་དོན་དུ། །འགྲེལ་
བྱེད་དབུ་མའི་གཞུང་ལུགས་སྔོན་མ་བྱུང་། ། ཞེས་ཕྱོགས་སྔ་བརྗོད་ནས། འདི་
ན་ཆོས་ཀྱི་རྒྱལ་པོ་བཙོང་ཁ་པས། ། མངོན་རྟོགས་རྒྱན་དང་ཐེག་ཆེན་རྒྱུད་བླ་མ།།
ཐལ་འགྱུར་ལུགས་མཆོག་སྟོན་པའི་གཞུང་ཡིན་ཞེས། ། སྔོན་མེད་ལེགས་བཤད་
གཎྜིའི་སྒྲ་ཆེན་པོ། །ཡང་ཡང་བསྒྲགས་ནས་བསྔགས་པ་ཆེར་མཛད་ཀྱང་།། །

14 དྲང་ངེས་བློ་བཟང་དགོངས་གསལ།
མ་ཐོས་སྐད་དུ་བླུན་པོ་མགོ་བསྐོར་ཕྱིར། །མངོན་རྟོགས་རྒྱན་གཞུང་དྲང་དོན་འགྲེལ་
བ་ཡི། །དབུ་མའི་ལུགས་འདི་ལེགས་པ་མ་ཡིན་ཞེས། །སྐུར་བ་འདེབས་འདི་སུ་
ཡིས་དབང་མེད་བཅོལ། །ཞེས་སོགས་རྩོད་ལན་གནམ་ལྕགས་ཀྱི་རྗེས་འགྲོ་མཛད་
པའི་ཕྱིར་དང༌། སྐལ་བཟང་མིག་འབྱེད་ལས་ཀྱང༌། མངོན་རྟོགས་རྒྱན་རྩ་བའི་
དགོངས་པ་ནི། གང་ཟག་བདེན་པར་གྲུབ་པས་སྟོང་པ་ཉིད་གང་ཟག་གི་བདག་མེད་
པའི་དོན་དང་། རང་བཞིན་གྱིས་གྲུབ་པ་ཐ་སྙད་དུ་ཡང་མེད་པར་བཞེད་པ་ཐལ་
འགྱུར་བའི་ལུགས་སུ་གནས། ཞེས་ཤེས་པར་བྱ་སྟེ། ཞེས་གསུངས་པའི་ཕྱིར།
རྟགས་གཉིས་པ་གྲུབ་སྟེ། རྣམ་བདེན་པས་དེ་ལྟར་འདོད་པ་གང་ཞིག །རྣམ་རྫུན་
པས་དེ་ལྟར་འདོད་པའི་ཕྱིར། དང་པོ་གྲུབ་སྟེ། དབྱིག་གཉེན་རྣམ་བདེན་པའི་
སྲོལ་འབྱེད་གང་ཞིག དེས་དེ་ལྟར་བཞེད་པའི་ཕྱིར་ཏེ། སེང་གེ་བཟང་པོའི་ཞལ་
སྔ་ནས་ཀྱིས། འགྲོ་དོན་རྩ་ལག་དབྱིག་གི་གཉེན། །རང་གི་མོས་པ་གཙོར་བྱེད་པས།།
ཤེས་བྱ་ནང་གིར་ཡིན་པ་ལ། ། ཡང་དག་བརྟེན་ནས་རྣམ་པར་བཀྲོལ། །ཞེས་
གསུངས་པའི་ཕྱིར་དང་། ཚིག་གསལ་ལས་འཕགས་པ་ཐོགས་མེད་དང་། སློབ་
དཔོན་དབྱིག་གཉེན་དག་གིས་སྐབས་བརྒྱད་དུ་ཕྱེ་བ་མེད་ཀྱི། དོན་གཞན་དུ་རྣམ་
པར་རིག་པའི་གྲུབ་པའི་མཐར་རྒྱལ་བའི་ཡུམ་བཀྲོལ་ཏེ་ཚིགས་ལེའུར་བྱས་པ་ཐེག་
པ་ཆེན་པོ་དབུ་མའི་ལྟ་བ་འདི་ནི་སློབ་དཔོན་དབྱིག་གཉེན་དེའི་ཡུལ་དུ་མ་གྱུར་པས་
ན༑ འཕགས་པ་ཐོགས་མེད་ས་འོད་བྱེད་པ་བརྙེས་པས་ཀྱང་། དེ་འདུལ་བ་དང་
འཚམས་པར་བཀྲོལ་ཏེ། ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། སློབ་
དཔོན་ཕྱོགས་གླང་སེམས་ཙམ་རྣམ་རྫུན་པའི་སྲོལ་འབྱེད་གང་ཞིག དེས་བརྒྱད་

དྲང་ངེས་བློ་བཟང་དགོངས་གསལ། 15
སྟོང་དོན་བསྡུར་དེ་ལྟར་བཤད་པའི་ཕྱིར་ཏེ། དེར་གཞན་དབང་བདེན་གྲུབ་ཏུ་བསྟན་
པའི་སྒོ་ནས་མདོ་དང་རྒྱན་གྱི་དགོངས་པ་སེམས་ཙམ་དུ་བཀྲལ་བའི་ཕྱིར་ཏེ། རྣམ་
བཤད་སྙིང་པོ་རྒྱན་ལས། དངོས་བཏགས་ཀྱི་ཁྱད་པར་ལ། སློབ་དཔོན་ཕྱོགས་
གྱི་གླང་པོའི་ལུང་ཤེས་བྱེད་དུ་དྲངས་ཀྱི། རྣམ་པ་ཀུན་ཏུ་མཚུངས་པ་མ་ཡིན་ཏེ།
གཉིས་སྟོང་གི་ཤེས་པ་བདེན་གྲུབ་ལས་ཁྱད་པར་མཛད་བཞེད་ནས། སྒྱུ་མ་ལྟ་བུ་
ཞེས་གསུངས་སོ་ཞེས། འགྲེལ་ཆེན་དུ་ཤེར་ཕྱིན་དངོས་བཏགས་ཀྱི་ཁྱད་པར་འབྱེད་
པ་ཙམ་ལ་བརྒྱད་སྟོང་དོན་བསྡུའི་ལུང་ཤེས་བྱེད་དུ་དྲངས་ཀྱིས། དེར་ཇི་ལྟར་བསྟན་
པ་ལྟར། མི་བཞེད་པར་གསུངས་པའི་ཕྱིར་རོ། །འདི་དག་ནི་ཐེག་ཆེན་གྱི་ཀཞང་
ལུགས་ལ་ཐོས་བསམ་སྒོམ་གསུམ་གྱི་ཁོག་འབུབ་ཏུ་གལ་ཆེ་བས་ཅུང་ཟད་སྤྲོས་པའོ།།
ས་བཅད་གཉིས་པ། ལུས་དངོས་བཤད་པ་ལ་གསུམ། གསུང་རབ་ཀྱི་དྲང་
ངེས་འབྱེད་པ་དོན་ཆེ་བར་བསྟན་པ་དང་། དོན་ཆེན་པོ་དང་ལྡན་པའི་དྲང་ངེས་
འབྱེད་ཚུལ་དང་། མཐར་ཐུག་གང་གི་རྗེས་སུ་འབྲང་ཚུལ་ལོ།།
1:|: དང་པོ་སྟོན་པ་ལ། འདི་ཉིད་ལས། ཇི་སྐད་དུ་འཕགས་པ་ཡུལ་འཁོར་སྐྱོང་
གིས་ཞུས་པའི་མདོ་ལས། སྟོང་པ་ཞི་བ་སྐྱེ་བ་མེད་པའི་ཚུལ། །མི་ཤེས་པས་ནི་
འགྲོ་བ་འཁྱམས་གྱུར་པ། །དེ་དག་ཐུགས་རྗེ་མངའ་བས་ཐབས་ཚུལ་དང་། །རིག་
པ་བརྒྱ་དག་གིས་ནི་འཛུད་པར་མཛད། །ཞེས་ཆོས་རྣམས་ཀྱི་དེ་བཞིན་ཉིད་ནི་རྟོགས་
དཀའ་བ་དང་། མ་རྟོགས་ན། འཁོར་བ་ལས་མི་གྲོལ་བར་གཟིགས་ནས། ཐུགས་
རྗེ་ཅན་གྱི་སྟོན་པས་ཐབས་ཀྱི་ཚུལ་དང་། རིག་པའི་སྒོ་དུ་མ་ཞིག་གིས་དེ་ཁོང་དུ་
ཆུད་པ་ལ་འཛུད་པར་གསུངས་སོ། །དེའི་ཕྱིར་རྣམ་དཔྱོད་དང་ལྡན་པ་དག་གིས་

16 དྲང་ངེས་བློ་བཟང་དགོངས་གསལ། །
དེ་ཉིད་ཇི་ལྟར་ཡིན་ཁོང་དུ་ཆུད་པའི་ཐབས་ལ་འབད་དགོས་ལ། དེ་ཡང་རྒྱལ་བའི་
གསུང་རབ་ཀྱི་དྲང་བ་དང་ངེས་པའི་དོན་རྣམ་པར་ཕྱེད་པ་ལ་རག་ལས་ཤིང་། དེ་
གཉིས་རྣམ་པར་འབྱེད་པ་ཡང་། འདི་ནི་དྲང་བའི་དོན་ནོ། །འདི་ནི་ངེས་པའི་
དོན་ནོ། །ཞེས་གསུངས་པའི་ལུང་ཙམ་གྱིས་ནུས་པ་མ་ཡིན་ཏེ། ཞེས་པ་ནས་དོན་
གྱི་དབང་འདི་གཟིགས་ནས། དགེ་སློང་དག་གམ་མཁས་རྣམས་ཀྱིས། །བསྲེག་
བཅད་བརྡར་བའི་གསེར་བཞིན་དུ། །ལེགས་པར་བརྟགས་ལ་ང་ཡི་བཀའ། །བླང་
བར་བྱ་ཡི་གུས་ཕྱིར་མིན། །ཞེས་པའི་བར་བྱུང་། འདི་དག་གིས་གདུལ་བྱ་ཐར་
པར་འཁྲིད་ཚུལ་གནད་བསྡུས་ནས་བསྟན་ཅིང་། དེ་ཡང་གཙོ་བོར་དབང་རྣོན་
གྱི་དབང་དུ་མཛད་པ་ཡིན་ཏེ། ཐར་པ་ཐོབ་པར་བྱེད་པ་ལ། བདེན་འཛིན་སྤོང་
དགོས༑ དེ་ལ་སྟོང་ཉིད་སྒོམ་བྱུང་གིས་རྟོགས་དགོས། དེ་ལ་བདེན་འཛིན་གྱི་ཞེན་
ཡུལ་སུན་ཕྱུང་དགོས། དེ་ཡང་འདི་བདེན་པར་མེད། ཞེས་སོགས་ཀྱི་ཚིག་ཙམ་
གྱིས་ངེས་མི་ནུས་པས། བསམ་བྱུང་བསྐྱེད་དགོས། དེ་ཡང་གསུང་རབ་ཀྱི་དྲང་
ངེས་ཀྱི་ཁྱད་པར་ཕྱེད་ནས། ངེས་དོན་གྱི་གསུང་རབ་ལ་ངེས་པ་གཏིང་ཚུགས་པ་
རྙེད་དེ་ཐོས་པ་བྱེད་དགོས་ཀྱི། གྱ་ཚོམ་དུ་མི་འཇུག་པར་གསེར་གྱི་དཔེ་དང་བཅས་
གསུངས་པའི་ཕྱིར་དང་། དེ་ཡང་། འགྲེལ་པ་དོན་གསལ་ལས། ཆོས་ཀྱི་རྗེས་
སུ་འབྲང་བ་རྣམས་ཀྱང་། ཞེས་སོགས་ཀྱི་དགོངས་དོན་ལྟར་བསྟན་པའི་ཕྱིར། དེ་
ཡང་ཐལ་འགྱུར་བའི་དབང་དུ་བྱས་པ་ཡིན་གྱི། རྣམ་རིག་པ་སོགས་དེ་ལྟར་མི་བཞེད་དེ།
རྗེ་དགེ་འདུན་རྒྱ་མཚོས་མཛད་པའི་བསྟན་བཅོས་འདིའི་དཀའ་འགྲེལ་ལས། སེམས་
ཙམ་པ་རྣམས་ཐར་པ་ཐོབ་པ་ལ་ངེས་པར་སྟོང་ཉིད་རྟོགས་དགོས་པར་མི་འདོད་ཀྱང་།

དྲང་ངེས་བློ་བཟང་དགོངས་གསལ། 17
དོན་ལ་དེ་ལྟར་གནས་པ་རྗེ་ཉིད་ཀྱིས་བཀོད་པའོ། །ཞེས་གསུངས་པའི་ཕྱིར། ཐབས་
ཀྱི་ཚུལ་ཞེས་པའི་ཐབས་དེ་ཡང་། སྦྱིན་སོགས་དང་། དྲང་དོན་གྱི་གསུང་རབ་
ཅི་རིགས་ལ་བྱ་བ་ཡིན་ཏེ། དཀའ་འགྲེལ་ལས། བཅོམ་ལྡན་འདས་ཀྱི་གསུང་
རབ་རྣམས་ཀྱང་དངོས་དང་བརྒྱུད་པའི་སྒོ་ནས་གདུལ་བྱ་དེ་ཁོ་ན་ཉིད་ལ་དཀྲི་བའི་
ཐབས་ཤ་སྟག་ཏུ་གསུངས་པའི་ཕྱིར། ཞེས་དང་། འཇམ་དབྱངས་ཆོས་རྒྱན་གྱིས།
ཐུགས་རྗེ་ཅན་གྱི་སྟོན་པས་སྦྱིན་སོགས་ཐབས་ཀྱི་ཚུལ་དང་། གཅིག་དུ་བྲལ་ལ་
སོགས་པའི་རིག་པའི་སྒོ་དུ་མ་ཞིག་གིས་གདུལ་བྱ་དེ་ཁོ་ན་ཉིད་ཁོང་དུ་ཆུད་པའི་ཚུལ་
ལ་འཛུད་པར་མཛད་དོ། །ཅེས་པ་འདིའི་ཐད་དུ་གསུངས་པའི་ཕྱིར། དེ་ཡང་
བསྲེག་བཅད་བརྡར་བའི་ཞེས་སོགས་ཀྱིས་བསྲེག་པ་མངོན་སུམ་དང་བཅད་པ་དངོས་
སྟོབས། བརྡར་བ་ཡིད་ཆེས་རྗེས་དཔག་དང་མཐུན་པར་བསྟན་པ་ཡིན་ཏེ། རིག་
ཐིག་གི་ཕྱོགས་སྔ་མདོར་བསྡུས་པ་ལས། དེ་ལ་བསྲེག་པ་ནི་མངོན་སུམ་དང་ཆོས་
མཐུན་པར་བསྟན་པའི་ཕྱིར་རོ། །བཅད་པ་ནི་རྗེས་སུ་དཔག་དང་ཆོས་མཐུན་པར་
བསྟན་པའི་ཕྱིར་རོ། །བརྡར་བ་ནི་ཡིད་ཆེས་པ་དང་ཆོས་མཐུན་པར་བསྟན་པའི་
ཕྱིར་རོ། །ཞེས་གསུངས་པའི་ཕྱིར། འདིར་ཅུང་ཟད་དཔྱད་པ་ནི། ཁོ་ན་རེ།
སྔར་གྱི་བསྟན་ཚུལ་དེ་མི་འཐད་པར་ཐལ། སྟོང་ཉིད་རྟོགས་པ་ལ་གསུང་རབ་ཀྱི་
དྲང་ངེས་ཕྱེད་པ་སྔོན་དུ་འགྲོ་མི་དགོས་པའི་ཕྱིར་ཏེ། དེ་ཚད་མས་ངེས་ནས་སྟོང་
ཉིད་ཚད་མས་མ་ངེས་པའི་གང་ཟག་མེད་པའི་ཕྱིར། མ་གྲུབ་ན། དེ་ཆོས་ཅན།།
ངེས་དོན་གྱི་མདོ་ཚད་མས་ངེས་པའི་གང་ཟག་ཡིན་པར་ཐལ། འདོད་པའི་ཕྱིར།
འདོད་ན། དེ་ཁོ་ཁོ་རང་དུ་ངེས་པའི་གང་ཟག་ཡིན་པར་ཐལ། འདོད་པའི་ཕྱིར།

18 དྲང་ངེས་བློ་བཟང་དགོངས་གསལ། །
འདོད་ན། དེ་སྟོང་ཉིད་བསྟན་བྱའི་གཙོ་བོར་བྱས་ནས་སྟོན་པའི་མདོར་ངེས་པའི་
གང་ཟག་ཡིན་པར་ཐལ། འདོད་པའི་ཕྱིར། འདོད་ན། སྟོང་ཉིད་དེས་བསྟན་
པར་ངེས་པའི་གང་ཟག་ཡིན་པར་ཐལ་ལོ། །འདོད་ན། སྟོང་ཉིད་ཚད་མས་ངེས་
པའི་གང་ཟག་ཡིན་པར་ཐལ། འདོད་པའི་ཕྱིར་ན་མ་ཁྱབ་སྟེ། སྒྲ་མི་རྟག་པ་རྒོལ་
བ་རྟོགས་ལྡན་གྱི་བསྒྲུབ་བྱ་ཡང་དག་ཏུ་ཁས་བླངས་པར་ཚད་མས་ངེས་ནས། དེ།
སྒྲུབ་བྱ་ཡང་དག་ཏུ་མ་ངེས་པའི་གང་ཟག་ཆོས་ཅན། སྒྲ་མི་རྟག་པ་བསྒྲུབ་བྱ་ཡང་
དག་ཏུ་ཚད་མས་ངེས་པའི་གང་ཟག་ཡིན་པར་ཐལ། དེ་རྒོལ་པ་རྟོགས་ལྡན་གྱི་བསྒྲུབ་
བྱ་ཡང་དག་ཏུ་བསྟན་པར་ཚད་མས་ངེས་པའི་གང་ཟག་ཡིན་པའི་ཕྱིར། ཁྱབ་པ་ཁས།
རྟགས་གྲུབ་སྟེ། དེ་དེས་བསྒྲུབ་བྱ་ཡང་དག་ཏུ་ཁས་བླངས་པར་ཚད་མས་ངེས་པའི་
གང་ཟག་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། ཚད་མས་མ་བསལ་ཞིང་རྒོལ་
བ་རྟོགས་ལྡན་གྱི་སྒྲུབ་བྱ་ཡང་དག་ཏུ་ཁས་བླངས་པ། བསྒྲུབ་བྱ་ཡང་དག་གི་མཚན་
ཉིད་ཡིན་པའི་ཕྱིར་ཏེ། རིག་སྒོར། བསྒྲུབ་བྱར་ཁས་བླངས་ཕྱོགས་མཚན་ཉིད།།
ཞེས་གསུངས་པའི་ཕྱིར། ཡང་ཁོ་ན་རེ། གསུང་རབ་ཀྱི་དོན་རྣམས་ལ་གསེར་
བསྲེག་བཅད་ཀྱི་རིམ་པ་ལྟར། དང་པོར་མངོན་སུམ་གྱིས་དཔྱད། དེ་རྗེས་དངོས་
སྟོབས་དང་། ཡིད་ཆེས་རྗེས་དཔག་གིས་དཔྱད་པ་བྱེད་དགོས་པར་ཐལ། དཔེ་
དོན་འཐད་པའི་ཕྱིར་ན་མ་ཁྱབ་སྟེ། དེ་ནི་གསུང་རབ་ཀྱི་དོན་རྣམས་ལ། ཚད་མ་
གསུམ་ཅི་རིགས་པའི་གནོད་པ་ཡོད་མེད་བརྟགས་ནས། མ་མཐོང་ན། བསྲེག་
བཅད་ཀྱི་གསེར་ལ་ནོར་གྱི་མཆོག་ཏུ་འཛིན་པ་ལྟར། དོན་གཉེར་གྱི་མཆོག་ཏུ་གྱིས། །
ཞེས་གདམས་པ་ཡིན་པའི་ཕྱིར། འདི་དག་གིས། མདོ་ལས། རྣམ་ཤེས་ལ་མི་རྟོན།

དྲང་ངེས་བློ་བཟང་དགོངས་གསལ། 19
ཡེ་ཤེས་ལ་རྟོན། དྲང་དོན་ལ་མི་རྟོན། ངེས་དོན་ལ་རྟོན། ཚིག་ལ་མི་རྟོན། དོན་
ཆོས་ལ་རྟོན་ཞེས་རྟོན་པ་བཞི་གསུངས་པའི་ནང་ནས
ལ་རྟོན། གང་ཟག་ལ་མི་རྟོན། 
། རྟོན་པ་བཞིའི་
གང་ཟག་ལ་མི་རྟོན་ཆོས་ལ་རྟོན་དགོས་པར་བསྟན་པ་ཡིན་ཅིང་
གཉིས་སྣང་འཁྲུལ་པས་བསླད་པའི་རྣམ་ཤེས་ལ་སྣང་
འཇོག་ལུགས་ཀྱང་ཡོད་དེ། 
མཉམ་གཞག་མ་འཁྲུལ་བའི་སྣང་བ་ངེས་དོན་དུ་འཇོག་
བ་ངེས་དོན་དུ་མི་རུང་ཞིང་། 
པ་རྣམ་ཤེས་ལ་མི་རྟོན་ཡེ་ཤེས་ལ་རྟོན་པའི་དོན་དང་། གནས་ལུགས་གཞན་དུ་དྲང་
། དེ་གཞན་དུ་དྲང་མི་དགོས་པའི་
དགོས་ཀྱི་མདོའི་དོན་ངེས་དོན་དུ་མི་རུང་ཞིང་
མདོའི་དོན་ངེས་དོན་དུ་འཇོག་པ། དྲང་དོན་ལ་མི་རྟོན་ངེས་དོན་ལ་རྟོན་པའི་དོན་
དང༑ སྙིང་པོ་མེད་ལ་སྙིང་པོར་ཤེས། །ཞེས་སོགས་དང་། རང་རྒྱུད་པ་དང་
སེམས་ཙམ་པ་ལྟ་བུའི་སྐབས་སུ། ཤེར་སྙིང་གི་ནང་གི གཟུགས་མེད་ཅེས་པ་ལྟ་
བུ་སྒྲས་ཟིན་གྱི་དོན་ངན་པ་ལྟར་སྣང་ཡང་དངོས་ཟིན་གྱི་དོན་བཟང་པོ་སྟོན་པ་ནི
གང་ཟག་མཁས་པར་གྲགས་པ་ཞིག་
ཚིག་ལ་མི་རྟོན་དོན་ལ་རྟོན་པའི་དོན་དང་། 
། དོན་
ཚིག་རྣམས་དེས་གསུངས་པ་ཙམ་རྒྱུ་མཚན་དུ་བྱས་ཏེ
གིས་མཛད་པའི། 
མི་འཇུག་པར་དཔྱད་དེ་ངེས་པ་རྙེད་ནས་གང་ཟག་བཟང་ངན་
ལ་མ་དཔྱད་པར། 
ཇི་ལྟར་ཡང་། དོན་བཟང་པོ་རྟོན་ཕྱིན་འཇུག་དགོས་པ་ནི། གང་ཟག་ལ་མི་རྟོན་
ཆོས་ལ་རྟོན་པའི་དོན་ཡིན་ནོ།
ཏོན་པའ་དན་ཡན་ན
མས་ ལ་ 
གཉིས་པ་དོན་ཆེན་པོ་དང་ལྡན་པའི་དྲང་ངེས་འབྱེད་ཚུལ་བཤད་པ་ལ་གཉིས
མདོ་སྡེ་དགོངས་འགྲེལ་ལ་བརྟེན་ནས་འཕགས་པ་ཐོགས་མེད་ཀྱིས་དྲང་ངེས་འབྱེད་
བློ་གྲོས་མི་ཟད་པས་བསྟན་པའི་མདོ་ལ་བརྟེན་ནས་འཕགས་
ཚུལ་བཤད་པ་དང་། 

20 དྲང་ངེས་བློ་བཟང་དགོངས་གསལ། །
པ་ཀླུ་སྒྲུབ་ཀྱིས་དྲང་ངེས་འབྱེད་ཚུལ་བཤད་པའོ། །
དང་པོ་ནི། འོ་ན། དགོངས་འགྲེལ་ལ་ལེའུ་དུ་ཡོད་ཅེ་ན། བཅུ་ཡོད་དེ།།
གླེང་གཞིའི་ལེའུ། དོན་ཟབ་མོ་དགོངས་པ་ངེས་འགྲེལ་དང་ཚུལ་བཞིན་དུ་ཀུན་ཏུ་
འདྲི་བ་གཉིས་ཀྱི་དྲིས་ལན་གྱི། ཆོས་འཕགས་ཀྱི་དྲིས་ལན་གྱི། བློ་གྲོས་རྣམ་དག་
གི་དྲིས་ལན་གྱི། བློ་གྲོས་ཡངས་པའི་དྲིས་ལན་གྱི། ཡོན་ཏན་འབྱུང་གནས་ཀྱི་
དྲིས་ལན་གྱི་ལེའུ། དོན་དམ་ཡང་དག་འཕགས་ཞུས་ཀྱི་ལེའུ། བྱམས་པས་ཞུས་
པའི་ལེའུ། །སྤྱན་རས་གཟིགས་ཀྱིས་ཞུགས་པའི་ལེའུ། འཇམ་དབྱངས་ཀྱིས་ཞུས་
པའི་ལེའུ་རྣམས་སུ་ཡོད་པའི་ཕྱིར། དེ་རྣམས་ཀྱིས་བརྗོད་བྱ་གང་སྟོན་ཀྱང་ཡོད་དེ།
དྲིས་ལན་གྱི་ལེའུ་དང་པོས། རྣམ་རིག་པའི་ལྟ་བའི་རྣམ་གཞག་དང་། གཉིས་པས་
ཆོས་ཉིད་རྟོགས་ཤེས་བསམ་གྱིས་མི་ཁྱབ་པའི་ཚུལ་དང་། གསུམ་པས་བདེན་གཉིས་
ངོ་བོ་གཅིག་པའི་ཚུལ་དང༌། བཞི་པས་ཀུན་གཞིའི་རྣམ་གཞག་དང༌། ལྔ་པས་
ངོ་བོ་ཉིད་གསུམ་གྱི་ངོ་བོ་དང་། 
དྲུག་པས་གསུང་རབ་ཀྱི་དྲང་ངེས་འབྱེད་ཚུལ་དང་།
བདུན་པས་ལྷག་མཐོང་གི་རྣམ་གཞག་དང་། བརྒྱད་པས་ས་བཅུའི་རྣམ་གཞག་དང་།
དགུ་པས་སངས་རྒྱས་ཀྱི་སའི་རྣམ་གཞག་བསྟན་པའི་ཕྱིར། །
ལེའུ་བཅུའི་ནང་ནས། བདུན་པ་དོན་དམ་ཡང་དག་འཕགས་ཞུས་ཀྱིལེའུ་ལ་
བརྟེན་ནས་འཆད་པ་ལ་གཉིས། མདོ་ནས་ཇི་ལྟར་གསུངས་པ་འགོད་པ་དང་།
དེའི་དོན་ཐོགས་མེད་ཀྱིས་བཀྲལ་བའི་ཚུལ་ལོ།། དེ་
དང་པོ་ལ་བཞི། མདོ་སྡེལ་འགལ་སྤོང་གི་དྲི་བ་ཞུསཚུལ།འགལ་སྤོང་གི་ལན། ངོ་
བོ་ཉིད་གསུམ་གྱི་ངོ་བོ་ངོས་བཟུང་བ། གྲུབ་པའི་དོན་བཤད་པའོ།། །

དྲང་ངེས་བློ་བཟང་དགོངས་གསལ། 21
དང་པོ་སྟོན་པ་ལ། དགོངས་འགྲེལ་ལས། བཅོམ་ལྡན་འདས་ཀྱིས་རྣམ་
གྲངས་དུ་མར་ཕུང་པོ་རྣམས་ཀྱི་རང་གི་མཚན་ཉིད་ཀྱང་བཀའ་སྩལ། སྐྱེ་བའི་མཚན་
ཉིད་དང་། འཇིག་པའི་མཚན་ཉིད་དང་། སྤང་བ་དང་ཡོངས་སུ་ཤེས་པ་ཡང་
ཕུང་པོ་རྣམས་ཀྱིས་ཇི་ལྟ་བ་དེ་བཞིན་དུ་སྐྱེ་མཆེད་རྣམས་དང་། རྟེན་
བཀའ་སྩལ། 
ཅིང་འབྲེལ་པར་འབྱུང་བ་དང་། ཟག་བཅས་རྣམས་ཀྱི་བར་ཡང་བཀའ་སྩལ། དེ་
བཞིན་དུ་སྦྱར་ནས་བདེན་པ་རྣམས་ཀྱི་རང་གི་མཚན་ཉིད་དང་༌། ཡོངས་སུ་ཤེས་
པ་དང་། སྤང་པ་དང་། མངོན་དུ་བགྱི་པ་དང། སྒོམ་པ་དང༌། ཁམས་རྣམས་
ཀྱི་རང་གི་མཚན་ཉིད་དང་ཁམས་སྣ་ཚོགས་པ་དང་ཁམས་དུ་མ་དང་སྤང་བ་དང་
ཡོང་སུ་ཤེས་པ་དང་བྱང་ཕྱོགས་སོ་བདུན་གྱི་རང་གི་མཚན་ཉིད་དང་མི་མཐུན་པ་དང་
གཉེན་པོ་དང་། མ་སྐྱེས་པ་སྐྱེ་བ་དང་། སྐྱེས་པ་གནས་པ་དང་། མི་བསྐྱུད་པ་དང་།
སླར་ཞིང་འབྱུང་བ་དང་། འཕེལ་ཞིང་ཡངས་པ་ཉིད་ཀྱང་བཀའ་སྩལ་ལ། བཅོམ་
ལྡན་འདས་ཀྱིས་ཆོས་ཐམས་ཅད་ངོ་བོ་ཉིད་མ་མཆིས་པ། ཆོས་ཐམས་ཅད་མ་སྐྱེས་
པ༈ མ་འགགས་པ། གཟོད་མ་ནས་ཞི་བ། རང་བཞིན་གྱིས་ཡོངས་སུ་མྱ་ངན་
ལས་འདས་པ། ཞེས་ཀྱང་བཀའ་སྩལ་ལགས་ན། བཅོམ་ལྡན་འདས་ཀྱིས་ཅི་ལ་
དགོངས་ནས། ཆོས་ཐམས་ཅད་ངོ་བོ་ཉིད་མ་མཆིས་པ། ཆོས་ཐམས་ཅད་མ་
སྐྱེས་པ། མ་འགགས་པ། གཟོད་མ་ནས་ཞི་བ། རང་བཞིན་གྱིས་ཡོངས་སུ་མྱ་
ངན་ལས་འདས་པ། ཞེས་བཀའ་སྩལ་སྙམ་བགྱིད་ལགས་ཏེ། བཅོམ་ལྡན་འདས་
ཀྱིས་ཅི་ལ་དགོངས་ནས་ཆོས་ཐམས་ཅད་ངོ་བོ་ཉིད་མ་མཆིས་པ། ཆོས་ཐམས་ཅད་
མ་སྐྱེས་པ། མ་འགགས་པ། གཟོད་མ་ནས་ཞི་བ། རང་བཞིན་གྱིས་ཡོངས་སུ་

22 དྲང་ངེས་བློ་བཟང་དགོངས་གསལ།
མྱ་ངན་ལས་འདས་པ། ཞེས་ཀྱང་བཀའ་སྩལ་བའི་དོན་དེ་ཉིད་བཅོམ་ལྡན་འདས་
ལ་བདག་ཡོངས་སུ་ཞུ་ལགས་སོ། །ཞེས་གསུངས། འདིའི་སྐབས་སུ་མཐའ་དཔྱོད་
པ་གནད་ཆེ་བས་ཅུང་ཟད་དཔྱོད་པ་ནི། ཁ་ཅིག མདོ་སྡེ་དང་པོ་གཉིས་ལ་འགལ་
སྤོང་གི་དྲི་བ་ཞུས་ཚུལ་ཡོད་དེ། བཅོམ་ལྡན་འདས་ཀྱིས་འཁོར་ལོ་དང་པོར་གཟུགས་
ནས་རྣམ་མཁྱེན་གྱི་བར་གྱི་ཆོས་ཐམས་ཅད་བདེན་གྲུབ་ཏུ་བཀའ་སྩལ། བར་པར་
དེ་རྣམས་བདེན་པར་མ་གྲུབ་པར་བཀའ་སྩལ་བས་དེ་གཉིས་སྒྲ་སོར་བཞག་ལྟར་ཁས་
བླངས་ན་འགལ་ཡང་། བཅོམ་ལྡན་འདས་ལ་འགལ་བ་མི་མངའ་བས། དེ་གཉིས་
དགོངས་གཞི་གང་ལ་དགོངས་ནས་གསུངས་ཞེས་དངོས་སུ་ཞུས་པའི་ཕྱིར། ཞེ་ན།
དང་པོ་ལ་དེ་ལྟར་དངོས་སུ་ཞུས་པ་མ་ཡིན་པར་ཐལ། ཤུགས་ལ་ཞུས་པའི་ཕྱིར་ཏེ།
འདི་ཉིད་ལས་འདི་ནི་མདོ་སྡེ་ཁ་ཅིག་ཏུ། ཆོས་ཐམས་ཅད་ངོ་བོ་ཉིད་མེད་པ་སོགས་
སུ་གསུངས་པ་དང་། ཁ་ཅིག་ཏུ་ཕུང་པོ་ལ་སོགས་པའི་རང་གི་མཚན་ཉིད་ལ་སོགས་
ཡོད་པར་གསུངས་པ་གཉིས་སྒྲ་སོར་བཞག་ན་འགལ་ནའང་འགལ་བ་མེད་དགོས་
པས་ཅི་ལ་དགོངས་ནས་ངོ་བོ་ཉིད་མེད་པ་སོགས་སུ་གསུངས་ཞེས་དྲིས་ཏེ་དེས་ནི་
རང་གི་མཚན་ཉིད་ཡོད་པ་སོགས་སུ་གསུངས་པ་ཡང་ཅི་ལ་དགོངས་ནས་གསུངས་
པ༑ དོན་གྱིས་ཞུས་སོ་ཞེས་གསུངས་པའི་ཕྱིར་དང༌། ལན་གྱི་སྐབས་སུ་ཡང་།
དང་པོའི་ལན་དངོས་སུ་མ་གནང་བའི་ཕྱིར་འོག་ཏུ་སྒྲུབ། གཞན་ཡང་དང་པོར་
གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་བདེན་གྲུབ་ཏུ་མ་བསྟན་པར་
ཐལ༑ དེའི་འགྲེས་རྐང་དེ་ལ་གཟུགས་ནས་རྣམ་མཁྱེན་གྱི་བར་ཐམས་ཅད་མེད་
པ་གང་ཞིག དེར་ཆོས་ཁམས་དང་ཆོས་ཀྱི་སྐྱེ་མཆེད་བདེན་གྲུབ་ཏུ་ཡང་མ་བསྟན་

དྲང་ངེས་བློ་བཟང་དགོངས་གསལ། 23
པའི་ཕྱིར། དང་པོ་གྲུབ་སྟེ། དེའི་འགྲེས་རྐང་ལ་གཟུགས་ནས་འཕགས་ལམ་ཡན་
ལག་གི་བར་ལས་མེད་པའི་ཕྱིར་ཏེ། འདི་ཉིད་ལས། སྔར་འགལ་སྤོང་གི་དྲི་བའི་
སྐབས་སུ་བཤད་པའི་གཟུགས་ནས་ལམ་གྱི་ཡན་ལག་གི་བར་གྱི་ཆོས་རེ་རེ་ལ། ཞེས་
གསུངས་པའི་ཕྱིར་དང་། དྲི་བའི་སྐབས་སུ་ཡང་ཕུང་པོ་རྣམས་ཀྱི་ཞེས་པ་ནས། བྱང་
ཆུབ་སོ་བདུན་གྱི་རང་གི་མཚན་ཉིད་དང་ཞེས་པ་ལས། རྣམ་མཁྱེན་གྱི་གསལ་ཁ་
མེད་པའི་ཕྱིར་དང་། གཟུགས་ནས་རྣམ་མཁྱེན་གྱི་བར་ལ་སྟོབས་བཅུ་དང༌། སངས་
། བྱེ་སྨྲ་སོགས།
རྒྱས་ཀྱི་ཆོས་མ་འདྲེས་པ་བཅོ་བརྒྱད་སྡེ་ཚན་སོ་སོར་བྱེད་དགོས་ཤིང་
མ་འདྲེས་པ་བཅོ་བརྒྱད་ཀྱི་རྐང་གྲངས་ལ་སྟོབས་བཅུ་འདྲེན་པའི་ཕྱིར་ཏེ། མཛོད་
ལས༈ སངས་རྒྱས་ཆོས་ནི་མ་འདྲེས་པ། །སྟོབས་ལ་སོགས་པ་བཅོ་བརྒྱད་དོ།།
ཅེས་གསུངས་པའི་ཕྱིར། གཞན་ཡང་དེར་སྟོང་ཉིད་བཅུ་དྲུག་བསྟན་པར་ཐལ།
དམ་བཅའ་འཐད་པའི་ཕྱིར། འདོད་ན། དེར་ཆོས་ཀྱི་བདག་མེད་བསྟན་པར་
ཐལ་ལོ། །འདོད་མི་ནུས་ཏེ། དེ་ཐེག་དམན་ཐུན་མོང་མ་ཡིན་པའི་མདོ་ཡིན་པའི་
ཕྱིར༑ ཁྱབ་སྟེ། འདི་ཉིད་ལས། རྣལ་འབྱོར་སྤྱོད་པ་པ་དང་དབུ་མ་རང་རྒྱུད་པ་
དག་གིས་ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་མ་བསྟན་ཅིང་། ཞེས་
གསུངས་པའི་ཕྱིར། གོང་གི་རྟགས་གཉིས་པ་གྲུབ་སྟེ། འདི་ཉིད་ལས། འཁོར་
ལོ་དང་པོར་གང་ཟག་གི་བདག་མེད་གསུངས་ཤིང་། ཕུང་པོ་ལ་སོགས་པའི་ཆོས་
རྣམས་ལས་ཉུང་ཤས་ཞིག་མ་ཏོགས་པ་ཕལ་ཆེར་ལ་བདེན་པར་ཡོད་པ་མ་བཀག
པར༈ བདེན་པར་ཡོད་པ་མང་དུ་གསུངས་པའི་སྐོར་ཅིག་གོ །ཅེས་ཉུང་ཤས་
། ཡང་
ཞིག་མ་གཏོགས་ཞེས་པ་དང༌། ཕལ་ཆེར་ཞེས་པའི་ནུས་པ་ཡོད་པའི་ཕྱིར

24 དྲང་ངེས་བློ་བཟང་དགོངས་གསལ།
ཁ་ཅིག་དེ་ལྟར་དྲི་བ་ཞུས་ཚུལ་ཡོད་དེ། དང་པོར། གཟུགས་ནས་འཕགས་ལམ་
ཡན་ལག་གི་བར་རང་གི་མཚན་ཉིད་ཀྱིས་གྲུབ་པར་བཀའ་སྩལ། བར་པར་དེ་རྣམས་
རང་གི་མཚན་ཉིད་ཀྱིས་མ་གྲུབ་པར་བཀའ་སྩལ་ཞེས་སོགས་ཀྱི་སྒོ་ནས་ཞུས་པའི་
ཕྱིར༈ ཞེ་ན། བར་པར་དེ་རྣམས་རང་གི་མཚན་ཉིད་ཀྱིས་མ་གྲུབ་པར་བསྟན་
པར་ཐལ། འདོད་པའི་ཕྱིར། འདོད་ན། གཞན་དབང་དང་ཡོངས་གྲུབ་ཀྱང་དེ་
ལྟར་བསྟན་པ་ཐལ། འདོད་པའི་ཕྱིར། འདོད་ན། འཁོར་ལོ་ཐ་མར་དེ་ལྟར་
བསྟན་པར་ཐལ། འདོད་པ་གང་ཞིག དེ་གཉིས་དངོས་བསྟན་གཅིག་ཡིན་པའི་ཕྱིར།
གཉིས་པ་གྲུབ་སྟེ། འདི་ཉིད་ལས། དེའི་ཕྱིར་སྒྲ་ཇི་བཞིན་པའི་དོན་དུ་འཛིན་པ་
ནི་ཡུམ་གྱི་མདོ་གང་གི་ཆེད་དུ་གསུངས་པའི་གདུལ་བྱར་མི་འདོད་པས། དེའི་ཆེད་
དུ་བྱ་བའི་གདུལ་བྱ་ནི། མདོ་དེའི་དོན་དགོངས་འགྲེལ་གྱིས་བཀྲལ་བ་བཞིན་དུ་
རྟོགས་པ་ལ་བཞེད་པས། འཁོར་ལོ་ཕྱི་མ་གཉིས་ཀྱི་དགོངས་པ་ནི་གཅིག་ཡིན་ནོ།།
ཞེས་གསུངས་པའི་ཕྱིར། ལུང་དེས་རྣམ་རིག་པའི་སྐབས་སུ། ཡུམ་མདོའི་ཆེད་
དུ་བྱ་བའི་གདུལ་བྱ་དབུ་མ་པ་ཡོད་པ་ཡང་ལེགས་པར་བཀག་པ་ཡིན་ཏེ། སྒྲ་ཇི་
བཞིན་པའི་དོན་དུ་འཛིན་པ་ནི་ཞེས་སོགས་ཀྱིས་གྲུབ་པའི་ཕྱིར། །
རང་ལུགས་ནི། དྲི་བ་ཞུས་ཚུལ་ཡོད་དེ། འཁོར་ལོ་དང་པོར་གཟུགས་
ནས་འཕགས་ལམ་ཡན་ལག་གི་བར་རང་གི་མཚན་ཉིད་ཀྱིས་གྲུབ་པར་བཀའ་སྩལ།
བར་པར། གཟུགས་ནས་རྣམ་མཁྱེན་གྱི་བར་རང་གི་མཚན་ཉིད་ཀྱིས་མ་གྲུབ་པར་
སྒྲས་ཟིན་ལ་བཀའ་སྩལ་ལགས་ན། དེ་གཉིས་སྒྲ་སོར་བཞག་ལྟར་ཁས་བླངས་ན།
ནང་འགལ་ཡང་། སྟོན་པ་ལ་འགལ་བ་མི་མངའ་བས། བར་པར་དེ་ལྟར་གསུངས་

དྲང་ངེས་བློ་བཟང་དགོངས་གསལ། 25
པ་དེ་ཅི་ལ་དགོངས་ནས་གསུངས་ཞེས་དངོས་སུ་ཞུས་ནས། དང་པོར་དེ་ལྟར་
གསུངས་པ་དེ་ཅི་ལ་དགོངས་ཞེས་དོན་གྱིས་ཞུས་པའི་ཕྱིར། དེ་ལ་ཁ་ཅིག འཁོར་
ལོ་དང་པོས། གཟུགས་སོགས་ཀྱི་ཆོས་རྣམས། རང་གི་མཚན་ཉིད་ཀྱིས་གྲུབ་པར་
བསྟན་པར་ཐལ། དམ་བཅའ་དེའི་ཕྱིར། འདོད་ན། དེས་རང་གི་ཆེད་དུ་བྱ་
བའི་གདུལ་བྱ་བྱེ་མདོ་གཉིས་ཀའི་དབང་དུ་བྱས་ནས་བསྟན་པ་ཐལ། འདོད་པའི་ཕྱིར།
ཞེ་ན། འདི་ལ་བཞེད་ཚུལ་མི་འདྲ་བ་དུ་མ་ཡོད་དེ། འཇམ་དབྱངས་ཆོས་རྒྱན་ནི།
བྱེ་མདོ་གཉིས་ཀྱི་སྐབས་སུ། ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་
ཁས་ལེན་ཏེ། གཟུགས་སོགས་རྟོག་པའི་ཞེན་གཞི་དང༌། བརྗོད་བྱེད་ཀྱི་སྒྲའི་བརྗོད་
བྱ་ཡིན་པའི་ཆ་སྤྱི་མཚན་རྣམས་ཀྱང་རང་གི་མཚན་ཉིད་ཀྱིས་གྲུབ་པའི་ཕྱིར་ཏེ། དེ་
གཉིས་ཀྱིས་དེ་རྣམས་རང་གི་མཚན་ཉིད་ཀྱིས་གྲུབ་པ་ཁེགས་ན། དེ་དག་ཡོད་པར་
འཇོག་མི་ཤེས་པའི་ཕྱིར་ཏེ། འདི་ཉིད་ལས། དོན་སྨྲ་སྡེ་གཉིས་ཀྱིས། གཟུགས་
སོགས་རྟོག་པའི་ཞེན་གཞི་དང་། བརྡའ་འདོགས་པའི་གནས་སུ་རང་མཚན་གྱིས་
གྲུབ་པ་ཁེགས་ན། དེ་དག་ཡོད་པར་འཇོག་མི་ཤེས་ཏེ། ཚད་མ་པ་ལ་གྲགས་པའི་
རང་མཚན་ནི་མ་ཡིན་ནོ། །ཞེས་དང་། གང་ལ་བརྡའ་འདོགས་པའི་དངོས་ཀྱི་
ཡུལ་དེ་དོན་དེའི་ངོ་བོར་རང་གི་མཚན་ཉིད་ཀྱིས་གྲུབ་ན་བརྡའ་འབྲེལ་བྱས་པ་ལ་མ་
ལྟོས་པར་མིང་གི་བློ་སྐྱེ་བ་སོགས་ཀྱི་སྐྱོན་ཡོད་ཀྱང་། གཟུགས་སོགས་བརྡའ་འདོགས་
པའི་གནས་དང་རྟོག་པའི་ཞེན་གཞི་ཡིན་པ་དེ་རང་གི་མཚན་ཉིད་ཀྱིས་གྲུབ་པ་ལ་སྐྱོན་
དེར་མི་འགྱུར་རོ་ཞེས་ཉན་ཐོས་སྡེ་པ་དག་སྨྲ་མོད་ཀྱང་འདྲའོ། །ཞེས་གསུངས་
པའི་ཕྱིར། ཞེས་བཞེད། མཁས་གྲུབ་ཐམས་ཅད་མཁྱེན་པ་ནི། མདོ་སྡེ་པའི་

26 དྲང་ངེས་བློ་བཟང་དགོངས་གསལ།
སྐབས་སུ། སྤྱི་མཚན་རང་གི་མཚན་ཉིད་ཀྱིས་མ་གྲུབ་པར་བཞེད་དེ། སྐལ་བཟང་
མིག་འབྱེད་ལས། ནམ་མཁའ་དང་ཟག་པ་ཟད་སོགས་མིང་གང་ལ་འཇུག་པའི་
གནས་སུ། ནམ་མཁའ་དང་མྱང་འདས་སོགས་རང་གི་གནས་ཚོད་ཀྱི་ངོས་ནས་
གྲུབ་པར་མདོ་སྡེ་པས་འདོད་པ་དེ་ལ། མདོ་སྡེ་པ་རང་གི་རང་མཚན་གྱི་མིང་གིས་
མ་བཏགས་ཀྱང་། སེམས་ཙམ་པ་ལྟར་ན་རང་གི་མཚན་ཉིད་ཀྱིས་གྲུབ་པར་སོང་
བའི་དོན་ཏེ། འདི་རྟོགས་པ་ཤིན་ཏུ་གནད་ཆེ་བ་ཡོད་དེ། ཞེས་དང་། མདོ་སྡེ་
པས་གཟུགས་སོགས་སྒྲའི་བརྗོད་བྱ་དང༌། རྟོག་པའི་ཞེན་གཞི་ཡིན་པ་རང་གི་མཚན་
ཉིད་ཀྱིས་གྲུབ་པ་བཀག་ནས་སྤྱི་མཚན་དུ་འདོད་པ་དང་། ཞེས་དང་། གཟུགས་
སོགས་ངོ་བོ་དང་ཁྱད་པར་གྱི་ཐ་སྙད་འཇུག་པའི་འཇུག་གཞིར་རང་གི་མཚན་ཉིད་
ཀྱིས་གྲུབ་པར་འཛིན་པའི་རྟོག་པ་ལ་སྣང་བའི་སྣང་བ་ཙམ་ནི་རང་གི་མཚན་ཉིད་ཀྱིས་
མ་གྲུབ་པའི་སྒྲོ་འདོགས་སུ་མདོ་སྡེ་པས་ཀྱང་གྲུབ་ཟིན་པའི་ཕྱིར། ཞེས་གསུངས་
པའི་ཕྱིར། པཎ་ཆེན་དགེ་འདུན་རྒྱ་མཚོ་ཡང་དེ་དང་མཐུན་པར་བཞེད་དེ། དཀའ་
འགྲེལ་ལས། དེས་ན། སེམས་ཙམ་པའི་སྐབས་སུ། མདོ་སྡེ་པས་སྤྱི་མཚན་རང་
གི་མཚན་ཉིད་ཀྱིས་མ་གྲུབ་པར་ཁས་ལེན་ཀྱང་། དེའི་དོན་ཚད་མས་མ་རྟོགས་ཞེས་
དང་། ཐལ་འགྱུར་བའི་སྐབས་སུ། རྣམ་རིག་པས་སྤྱི་མཚན་རང་གི་མཚན་ཉིད་
ཀྱིས་མ་གྲུབ་པར་དམ་བཅའ་ཡང་དེའི་དོན་ཚད་མས་མ་རྟོགས་ཞེས་གྲུབ་མཐའ་རང་
རང་གི་སྐབས་དང་བསྟུན་ནས་ཁས་བླང་བར་བྱའོ། །ཞེས་དང༌། དེ་ཉིད་ལས་
གང་ལ་བརྡའ་འདོགས་པའི་ཞེས་སོགས་ཀྱིས་ནི། དོན་སྨྲ་སྡེ་གཉིས་ཀྱིས་སྔར་བཤད་
པའི་རིག་པ་ལ་སྐྱོན་སྤོང་ཚུལ་བསྟན་པ་ཡིན་ཏེ། དོན་སྨྲ་གཉིས་ན་རེ། ལྟོ་ལྡིར་

དྲང་ངེས་བློ་བཟང་དགོངས་གསལ། 27
བ་བརྡའི་དངོས་ཡུལ་ཡིན་པ་དེ། ལྟོ་ལྡིར་བའི་དོན་དེའི་ངོ་བོར་རང་མཚན་གྱིས་
གྲུབ་ན། ལྟོ་ལྡིར་བ་བུམ་པར་གོ་བ་ལ། ལྟོ་ལྡིར་བ་ལ་བུམ་པའོ། ། ཞེས་པའི་
བརྡའ་འབྲེལ་བྱས་པ་ལ་མ་ལྟོས་པར། ལྟོ་ལྡིར་བ་མཐོང་ཙམ་ཉིད་ནས་འདི་ནི་བུམ་
པའོ་སྙམ་པའི་མིང་གི་བློ་སྐྱེ་བ་སོགས་ཀྱི་སྐྱོན་ཡོད་མོད་ཀྱང་། ལྟོ་ལྡིར་བ་བུམ་པ་
ཞེས་པའི་བརྡའ་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པ་ལ་ནི་སྐྱོན་
དེར་མི་འགྱུར་རོ། །ཞེས་ཉན་ཐོས་སྡེ་པ་དག་སྨྲ་ཡང༌། ཞེས་གསུངས་པའི་ཕྱིར།
རང་གི་གོ་ཚོད་ཀྱང་ཕྱི་མ་འདི་ཉིད་ལྟར་ཁས་ལེན་ཅིང་། འདི་ཉིད་ལས།
རང་མཚན་གྱིས་གྲུབ་པ་ཁེགས་ན། ཞེས་དང་། རང་གི་མཚན་ཉིད་ཀྱིས་གྲུབ་པ་
ལ་སྐྱོན་དེར་མི་འགྱུར་ཞེས་པའི་རང་མཚན་དང་། །རང་གི་མཚན་ཉིད་ཀྱིས་གྲུབ་
པ་ཡང་། སྐབས་འདི ར་རྣམ་རིག་པའི་སྐབས་ཡིན་པས། རྣམ་རིག་པས་གཞལ་
བ་ལྟར་གྱིས་དེ་དང་དེ་ལ་འཇོག་པ་དང་། དེ་ཡང་རང་གི་གནས་ཚོད་ཀྱིས་གྲུབ་
པ་ལ་བྱ་བ་ཡིན་ཏེ། སྔར་དྲངས་པའི་སྟོང་མཐུན་ལས། མདོ་སྡེ་པ་རང་གི་རང་
མཚན་གྱི་མིང་གིས་མ་བཏགས་ཀྱང་། ཞེས་པ་ནས། འདི་རྟོགས་པ་ཤིན་ཏུ་གནད་
ཆེ་བ་ཡོད་དོ་ཅེས་པའི་གནད་ཀྱང་འདི་ལ་བྱ་དགོས་པའི་ཕྱིར་ཏེ། དེ་ལྟ་མིན་པར་
ཚིག་ཟིན་གྱི་རང་མཚན་སོགས་ལ་བཞག་ན། མདོ་སྡེ་པ་སོགས་ཀྱིས་ནམ་མཁའ་
སོགས་རང་མཚན་དུ་ཁེགས་ན་ཡོད་པར་འཇོག་མི་ཤེས་པ་མ་ཡིན་པའི་ཕྱིར་ཏེ། དེ་
དག་སྤྱི་མཚན་དུ་འདོད་པའི་ཕྱིར་དང་། འདི་ཉིད་ལས། ཚད་མ་པ་ལ་གྲགས་
པའི་རང་མཚན་ནི་མ་ཡིན་ནོ། །ཞེས་པས་ཀྱང་གོ་ནུས་པའི་ཕྱིར་དང་། དཀའ་
འགྲེལ་ལས། དོན་སྨྲ་གཉིས་ཀྱིས་གཟུགས་གཟུགས་འཛིན་རྟོག་པའི་ཞེན་གཞི་དང་།

28 དྲང་ངེས་བློ་བཟང་དགོངས་གསལ།
གཟུགས་གཟུགས་ཞེས་པའི་ཐ་སྙད་འཇུག་པའི་འཇུག་གཞིར་རང་གི་གནས་ཚོད་
ཀྱི་ངོས་ནས་གྲུབ་པ་ཁེགས་ན། དེ་གཉིས་ཀྱིས་གཟུགས་ཡོད་པ་ཙམ་དུ་ཡང་
འཇོག་མི་ཤེས་ཏེ། ཞེས་པ་ནས། གཟུགས་རྐྱང་པར་མ་ཟད་ཆོས་ཅི་འདྲ་ཞིག་
ཡིན་ན་ཡང་། རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་
པ་ཁེགས་ན། དེ་དག་ཡོད་པར་འཇོག་མི་ཤེས་ཏེ། ཞེས་པའི་བར་གསུངས་
པའི་ཕྱིར། འདི་དག་ལ་བརྟེན་ནས་མདོ་སྡེ་པས་ཆོས་ཐམས་ཅད་བདེན་གྲུབ་
ཏུ་ཁས་ལེན་གསུང་པ་ཡང་མི་འཐད་པར་གྲུབ་སྟེ། རྣམ་འགྲེལ་ལས། གཞན་
ནི་ཀུན་རྫོབ་ཡོད་པ་སྟེ། །དེ་དག་རང་སྤྱིའི་མཚན་ཉིད་བཤད། ། ཅེས་པས་
ཀྱང་འདུས་མ་བྱས་ཀྱི་ཆོས་ཕལ་མོ་ཆེ་ཀུན་རྫོབ་ཏུ་ཡོད་པར་བསྟན་ཅིང་། གཞུང་
དེ་མདོ་སེམས་ཐུན་མོང་བའི་གཞུང་དུ། ཐར་ལམ་གསལ་བྱེད་ལས། དོན་
སེམས་གཉིས་ཀའི་ཐུན་མོང་བའོ། ། ཞེས་པས་བསྟན་པའི་ཕྱིར། སྐབས་དོན་
ནི༑ གོང་གི་རྩ་བར་མ་ཁྱབ་སྟེ། འཁོར་ལོ་དང་པོས། ཆོས་ཐམས་ཅད་རང་
གི་མཚན་ཉིད་ཀྱིས་གྲུབ་པར་བསྟན་པ་དེ་གདུལ་བྱ་བྱེ་སྨྲ་བའི་དབང་དུ་བྱས་པ་
ཡིན་པའི་ཕྱིར། སྐབས་འདིའི་རང་གི་གནས་ཚོད་ཀྱིས་གྲུབ་མ་གྲུབ་ཀྱི་དོན་ལ་
ཁ་ཅིག་རང་མ་ཡིན་གྱི་ཆོས་གཞན་བློ་ཡུལ་དུ་འཆར་བ་ལ་མི་ལྟོས་པར་རང་འཛིན་
གྱི་བློས་རང་གི་ངོ་བོ་འཛིན་ནུས་པ་དང་མི་ནུས་པ་ལ་བྱ་ཟེར་ཏེ། ཡིད་བརྟན་
མི་སྣང་ངོ༌།།
ས་བཅད་གཉིས་པ་འགལ་སྤོང་གི་ལན་འཆད་པ་ལ་གཉིས། གང་ལ་
དགོངས་ནས་ངོ་བོ་ཉིད་མེད་པར་བཤད་པ་དང་། གང་ལ་དགོངས་ནས་མ་སྐྱེས་

དང་ངེས་བློ་བཟང་དགོངས་གསལ། 29
པ་སོགས་སུ་བཤད་པའོ། །དང་པོ་ལ་གསུམ། མདོར་བསྟན་པ་དང༌། རྒྱས་
པར་བཤད་པ། དེ་དག་གི་དཔེ་བཤད་པའོ།།
དང་པོ་སྟོན་པ་ལ། དགོངས་འགྲེལ་ལས། དོན་དམ་ཡང་དག་འཕགས་
ངས༈ ཆོས་རྣམས་ཀྱི་ངོ་བོ་ཉིད་མེད་པ་རྣམ་པ་གསུམ་པོ་འདི་ལྟ་སྟེ། མཚན་ཉིད་
ངོ་བོ་ཉིད་མེད་པ་ཉིད་དང་། སྐྱེ་བ་ངོ་བོ་ཉིད་མེད་པ་ཉིད་དང་། དོན་དམ་པ་ངོ་
བོ་ཉིད་མེད་པ་ཉིད་ལ་དགོངས་ནས་ངས་ཆོས་ཐམས་ཅད་ངོ་བོ་ཉིད་མེད་དོ། །ཞེས་
བསྟན་ཏོ། །ཅེས་གསུངས། ལུང་དོན་ནི་སླའོ།།
གཉིས་པ་ལ་གསུམ། མཚན་ཉིད་ངོ་བོ་ཉིད་མེད་པ་བཤད་པ་དང་། སྐྱེ་བ་
ངོ་བོ་ཉིད་མེད་པ་བཤད་པ་དང་། དོན་དམ་པ་ངོ་བོ་ཉིད་མེད་པ་བཤད་པའོ།། །
དང་པོ་སྟོན་པ་ལ། དགོངས་འགྲེལ་ལས། དོན་དམ་ཡང་དག་འཕགས་
དེ་ལ། ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་གང་ཞེ་ན། ཆོས་རྣམས་ཀྱི་
ཀུན་བཏགས་པའི་མཚན་ཉིད་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་དེ་
ནི་མིང་དང་བརྡས་རྣམ་པར་བཞག་པའི་མཚན་ཉིད་ཡིན་གྱི། རང་གི་མཚན་ཉིད་
ཀྱིས་རྣམ་པར་གནས་པ་ནི་མ་ཡིན་པས། དེའི་ཕྱིར་དེ་ནི་མཚན་ཉིད་ངོ་བོ་ཉིད་མེད་
པ་ཉིད་ཅེས་བྱའོ། །ཞེས་གསུངས། འདིའི་སྐབས་སུ་ཁ་ཅིག་ཀུན་བཏགས་ཡིན་
ན༑ མིང་བརྡའ་ཙམ་གྱིས་འཇོག་ནུས་པས་ཁྱབ་སྟེ། འདི་ཉིད་ལས་འདིར་རང་
གི་མཚན་ཉིད་ཀྱིས་ཡོད་མེད་བསྟན་ཚོད་ནི། མིང་དང་བརྡའ་ལ་ལྟོས་ནས་བཞག་
མ་བཞག་ཡིན་ལ། ཞེས་གསུངས་པའི་ཕྱིར། ཟེར་ན། རི་བོང་གི་རྭ་ཆོས་ཅན།
དེར་ཐལ། དེའི་ཕྱིར། འདོད་མི་ནུས་ཏེ། མིང་གིས་འཇོག་མི་ནུས་པའི་ཕྱིར་ཏེ།

30 དྲང་ངེས་བློ་བཟང་དགོངས་གསལ།
རྟོག་པས་འཇོག་མི་ནུས་པའི་ཕྱིར་ཏེ། རྟོག་པའི་ཡུལ་མ་ཡིན་པའི་ཕྱིར། གཞན་
ཡང་སྒྲ་རྟག་སྟོང་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། འདི་
ཉིད་ལས། དེ་དག་གི་མང་པོ་ཞིག་མིང་དང་བརྡས་འཇོག་མི་ནུས་པའི་ཡོད་པ་ཡིན་
ཡང་༑ རང་གི་མཚན་ཉིད་ཀྱིས་གྲུབ་པ་མ་ཡིན་ཏེ། རྟོག་པས་བཏགས་པ་ཙམ་
ཡིན་པའི་ཕྱིར་རོ། །ཞེས་དང༌། དཀའ་འགྲེལ་ལས། ཀུན་བཏགས་ཡིན་ན་
མིང་དང་བརྡས་འཇོག་ནུས་པས་མ་ཁྱབ་སྟེ། ཞེས་པ་ནས། སྒྲ་རྟག་སྟོང་དང་ཕུང་
པོ་བདག་མེད་ལ་སོགས་པ། སྒྲ་རྟག་པས་སྟོང་ངོ༌། །ཞེས་དང་ཕུང་པོ་བདག་མེད་
དོ་ཞེས་པའི་ཚིག་ཙམ་གྱིས་འཇོག་མི་ནུས་པར་གསུངས་པའི་ཕྱིར། ཀུན་བཏགས་
རང་གི་མཚན་ཉིད་ཀྱིས་མ་གྲུབ་པའི་དོན་མིང་དང་བརྡས་བཞག་པ་ལ་བྱེད་ཅིང་།
རང་གི་མཚན་ཉིད་ཀྱིས་ཡོད་མེད་ཀྱི་དོན་ཡང་མིང་དང་བརྡའ་ཙམ་གྱིས་བཞག་མ་
བཞག་ལ་བྱེད་པ་སྤྱིར་བཏང་ལ་ཡིན་ཀྱང་ཞེས་པའི་བར་གསུངས་པའི་ཕྱིར། ཁ་
ཅིག འདི ར་ཀུན་བཏགས་མིང་བརྡའ་ཙམ་གྱིས་འཇོག་པར་གསུངས་པ་མཚན་
ཉིད་ཡོངས་ཆད་ཀྱི་ཀུན་བཏགས་ཀྱི་དབང་དུ་བྱས་པ་ཡིན་གྱི། རྣམ་གྲངས་པའི་
ཀུན་བཏགས་མིང་བརྡའ་ཙམ་གྱིས་འཇོག་མི་ནུས་ཏེ། དེ་ཚད་མས་གྲུབ་པའི་ཕྱིར།
ཞེས་གསུངས། །
རང་གི་གོ་ཚོད་ནི། སྐབས་འདིའི་དངོས་བསྟན་གྱི་ཀུན་བཏགས་ནི། ངོ་
བོ་དང་ཁྱད་པར་དུ་ཀུན་ཏུ་བཏགས་པའི་ཀུན་བཏགས་ཀྱི་དབང་དུ་བྱས་པ་ཡིན་ཅིང་།
དེ་ཡང་གཟུགས་གཟུགས་འཛིན་རྟོག་པའི་ཞེན་གཞི་ཡིན་པའི་ཆ་ལྟ་བུ་ངོ་བོ་ལ་ཀུན་
བཏགས་པའི་ཀུན་བཏགས་དེ་མིང་བརྡའ་ཙམ་གྱིས་བཞག་པ་ཡིན་ཏེ། དེ་བརྡའི་

དྲང་ངེས་བློ་བཟང་དགོངས་གསལ། 31
འདོད་པ་ཙམ་གྱིས་བཞག་པ་ཡིན་པའི་ཕྱིར་ཏེ། དེ་གྲགས་པའི་དབང་གིས་བཞག་
པའི་ཕྱིར་ཏེ། དེ་གྲགས་པའི་རྗེས་དཔག་གི་གཞལ་བྱ་ཡིན་པའི་ཕྱིར་ཏེ། གཟུགས་
གཟུགས་ཞེས་པའི་སྒྲས་བརྗོད་པའི་ཆ་དེ་དེ་ཡིན་པའི་ཕྱིར་ཏེ། རི་བོང་ཅན་ཟླ་སྒྲས་
བརྗོད་པའི་ཆ་དེ་དེ་ཡིན་པའི་ཕྱིར་རྟགས་སླའོ། །གོང་གི་གསལ་ཟུར་དང་པོ་གྲུབ་
སྟེ༔ འདི་ཉིད་ལས་གང་གིས་སྟོང་པའི་ཀུན་བཏགས་ནི། ཀུན་བཏགས་ངོས་འཛིན་
གྱི་མདོ་ཚན་གཉིས་ཀའི་སྐབས་སུ། ངོ་བོ་དང་ཁྱད་པར་དུ་ཀུན་ཏུ་བཏགས་པའི་
ཀུན་བཏགས་ལས་གཞན་མ་གསུངས་པའི་རྒྱུ་མཚན་ནི་འཆད་པར་འགྱུར་ཞེས་དང་། །
དཀའ་འགྲེལ་ལས་འདིར་ཀུན་བཏགས་མིང་དང་བརྡས་འཇོག་པར་གསུངས་པ་ནི་
ངོ་བོ་དང་ཁྱད་པར་དུ་ཀུན་བཏགས་པའི་ཀུན་བཏགས་ཀྱི་དབང་དུ་བྱས་པ་ཡིན་ཅིང་
ཞེས་གསུངས་པའི་ཕྱིར། འོ་ན་འདི་ཉིད་ལས། བཞག་པ་ལ་ཡང་ཡོད་པས་མ་
ཁྱབ་ཅིང་འཇོག་ལུགས་ཀྱང་ཐལ་འགྱུར་བས་ཡོད་པ་རྣམས། མིང་གི་ཐ་སྙད་ཀྱི་
དབང་གིས་བཞག་པ་དང་ཆེས་མི་མཐུན་པས། རང་གི་མཚན་ཉིད་ཀྱིས་ཡོད་མེད་
ཀྱི་དོན་ཡང་མི་མཐུན་ནོ། །ཞེས་གསུངས་པའི་དོན་ཇི་ལྟ་བུ་ཞེ་ན། ཡོད་དེ། རང་
བརྗོད་པའི་མིང་བརྡས་བཞག་ན་ཡོད་པས་མ་ཁྱབ་ཅིང་མིང་བརྡས་འཇོག་ལུགས་
ཀྱང་ཐལ་འགྱུར་བས་ཆོས་ཐམས་ཅད་མིང་བརྡས་བཞག་པ་དང་མིང་མཐུན་ཀྱང་
དོན་མི་མཐུན་ཞིང་ཀུན་བཏགས་རང་གི་མཚན་ཉིད་ཀྱིས་མེད་པའི་དོན་ཡང་མི་མཐུན་
ཞེས་པའི་དོན་ཡིན་པའི་ཕྱིར། དེ་ལྟར་ཡིན་ཏེ། ཐལ་འགྱུར་བས་མིང་བརྡས་བཞག་
ཅེས་པ། ཆོས་གང་ཡང་མིང་གི་ཐ་སྙད་བཏགས་པའི་བཏགས་དོན་བཙལ་ཚེ་མ་
རྙེད་པ་མིང་བརྡས་བཞག་པ་དང་། རང་གི་མཚན་ཉིད་ཀྱིས་མ་གྲུབ་པ་དང་། བདེན་

32 དྲང་ངེས་བློ་བཟང་དགོངས་གསལ།
པར་མ་གྲུབ་པའི་དོན་དུ་སྨྲ་ཞིང་འདི་པའི་ལུགས་ལ་བཏགས་དོན་བཙལ་ཚེ་མི་རྙེད་
པའི་ཆོས་མེད་པའི་ཕྱིར། ཞེས་པའི་དོན་ཡིན་པའི་ཕྱིར་ཏེ། འདིའི་ཐད་ཀྱི་དཀའ་
འགྲེལ་ལས་སེམས་ཙམ་པས། ཀུན་བཏགས་མིང་དང་བརྡས་བཞག་པའི་འཇོག་
ཚུལ་དང་ཐལ་འགྱུར་བས་ཆོས་ཐམས་ཅད་མིང་དང་བརྡས་འཇོག་པའི་ཚུལ་གཉིས་
མིང་མཐུན་ཡང་དོན་ཆེས་མི་མཐུན་ཏེ། སེམས་ཙམ་པས་ཀུན་བཏགས་མིང་དང་
བརྡས་བཞག་པ་ཙམ་དུ་སྨྲ་ཡང་བརྡས་བཞག་པ་ཙམ་ལ་མ་ལྟོས་པའི་འཇོག་རྒྱུའི་
དོན་གྱི་སྡོད་ལུགས་ཞིག་ཡོད་པར་ཁས་ལེན་པ་གང་ཞིག ཐལ་འགྱུར་བས་ཡོད་
པ་རྣམས་མིང་དང་བརྡས་འཇོག་པ་ན། ཕར་མིང་དང་བརྡས་བཞག་པ་མ་གཏོགས་
འཇོག་རྒྱུའི་དོན་གྱི་སྡོད་ལུགས་ཅུང་ཟད་ཀྱང་མེད་པར་འདོད་པའི་ཕྱིར། དེས་
ན་ཐལ་འགྱུར་བ་དང་སེམས་ཙམ་པ་གཉིས་རང་གི་མཚན་ཉིད་ཀྱིས་ཡོད་མེད་ཀྱི་
དོན་འཇོག་ཚུལ་ཡང་ཆེས་མི་མཐུན་ཏེ། ཐལ་འགྱུར་བས་སྔར་བཤད་པ་ལྟར་ཕར་
མིང་གིས་བཏགས་པ་ཙམ་མ་ཡིན་པར་བཏགས་པའི་དོན་ཡུལ་སྟེང་ནས་གྲུབ་པ་ཞིག་
བྱང་ན་རང་གི་མཚན་ཉིད་ཀྱིས་གྲུབ་པར་འདོད། སེམས་ཙམ་པ་རྣམས་དེ་ཙམ་
གྱིས་རང་གི་མཚན་ཉིད་ཀྱིས་གྲུབ་པར་མི་འཇོག་པའི་ཕྱིར། ཞེས་གསུངས་པའི་ཕྱིར།།
ཁ་ཅིག ཀུན་བཏགས་ལྟ་བུའི་སྟེང་དུ་སེམས་ཙམ་པས་འདོད་པ་ལྟར་གྱི་རང་གི་
མཚན་ཉིད་ཀྱིས་གྲུབ་པར་འཛིན་པའི་བློ་རྒྱུད་ལ་ཡོད་ན། ཐལ་འགྱུར་བས་འདོད་
པ་ལྟར་གྱི་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་རྒྱུད་ལ་ཡོད་པས་ཁྱབ།
ཕྱི་མ་རྒྱུད་ལ་ཡོད་ན་སྔ་མ་རྒྱུད་ལ་ཡོད་པས་མ་ཁྱབ་སྟེ། སེམས་ཙམ་པས་མ་ངེས་
པའི་ཕྱིར་ཏེ། འདི་ཉིད་ལས། འོན་ཀྱང་འདིའི་རང་གི་མཚན་ཉིད་ཀྱིས་ཡོད་པར་

དྲང་ངེས་བློ་བཟང་དགོངས་གསལ། 33
འཛིན་པ་ཡོད་ན། ཐལ་འགྱུར་བའི་རང་གི་མཚན་ཉིད་ཀྱིས་ཡོད་པར་འཛིན་པ་
ཡང་ཡོད་ལ། གཞི་འགའ་ཞིག་སྔ་མ་ལྟར་མི་འཛིན་ཀྱང་ཕྱི་མ་ལྟར་འཛིན་པ་ནི་
ཡོད་དོ། །ཞེས་གསུངས་པའི་ཕྱིར། ཞེ་ན། སེམས་ཙམ་པའི་རྒྱུད་ལ་ཀུན་བཏགས་
སེམས་ཙམ་པས་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་འཛིན་པ་ཡོད་
པར་ཐལ། དེའི་རྒྱུད་ལ་གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་
ཉིད་ཀྱིས་གྲུབ་པར་འཛིན་པའི་བློ་ལྷན་སྐྱེས་ཡོད་པའི་ཕྱིར་ཏེ། དེའི་རྒྱུད་ལ་ཆོས་
ཀྱི་བདག་འཛིན་ལྷན་སྐྱེས་ཡོད་པའི་ཕྱིར། དེས་ན་ལུང་དེའི་དོན་ནི། ཀུན་བཏགས་
སེམས་ཙམ་པས་འདོད་པ་ལྟར་གྱི་དེ་ལྟར་ཞེན་པའི་གང་ཟག་ཡིན་ན། ཀུན་བཏགས་
ཐལ་འགྱུར་བས་འདོད་པ་ལྟར་གྱི་དེ་ལྟར་ཞེན་པའི་གང་ཟག་ཡིན་པས་ཁྱབ་ཅིང་།
ཕྱི་མ་དེ་ཡིན་ན། དང་པོ་ཡིན་པས་མ་ཁྱབ་སྟེ། སེམས་ཙམ་པས་མ་ངེས་ཞེས་པ་
ཡིན་པའི་ཕྱིར། ཁ་ཅིག ཀུན་བཏགས་ཡིན་ན། གཞུང་འདིའི་སྐབས་ནས་དངོས་
སུ་བསྟན་པའི་ཀུན་བཏགས་ཡིན་པས་ཁྱབ་ཟེར་ན། ནམ་མཁའ་ཆོས་ཅན། དེར་
ཐལ༑ དེའི་ཕྱིར། འདོད་ན། དེ་ཆོས་ཅན། ཀུན་བཏགས་གང་གིས་སྟོང་བ་
ཡོངས་གྲུབ་ཏུ་འཇོག་པའི་སྐབས་སུ་མཁོ་བའི་ཀུན་བཏགས་ཡིན་པར་ཐལ། འདོད་
པའི་ཕྱིར། ཁྱབ་ཅིང་། འདོད་མི་ནུས་ཏེ། འདི་ཉིད་ལས། སྤྱིར་ཀུན་བཏགས་
ལ་ནམ་མཁའ་དང་སྤྱི་མཚན་སོགས་དུ་མ་ཡོད་ཀྱང་། དགོངས་འགྲེལ་ལས་མ་
གསུངས་པ་ནི་ཀུན་བཏགས་གང་གི་སྟོང་བ་ཡོངས་གྲུབ་ཏུ་འཇོག་པའི་སྐབས་སུ་དེ་
དག་མི་མཁོ་བས་སོ། །ཞེས་གསུངས་པའི་ཕྱིར། ཁ་ཅིག ཀུན་བཏགས་གང་
གིས་སྟོང་བ་ཡོངས་གྲུབ་ཏུ་འཇོག་པའི་སྐབས་སུ་མཁོ་བའི་ཀུན་བཏགས་ཡིན་ན།

34 དྲང་ངེས་བློ་བཟང་དགོངས་གསལ།
ཀུན་བཏགས་གང་གིས་སྟོང་པ་ཡོངས་གྲུབ་ཏུ་འཇོག་པའི་ཀུན་བཏགས་ཡིན་དགོས་
ཟེར་ན། གཟུགས་གཟུགས་འཛིན་རྟོག་པའི་ཞིན་གཞི་ཡིན་པ་ཆོས་ཅན། དེར་ཐལ།
དེའི་ཕྱིར་ཏེ། འདིའི་དངོས་བསྟན་གྱི་ཀུན་བཏགས་ཡིན་པའི་ཕྱིར། ཁྱབ་པ་བསྒྲུབས་
ཟིན༑ མ་གྲུབ་ན། འདིའི་དངོས་བསྟན་གྱི་ཀུན་བཏགས་ཡིན་ན། མེད་དགོས་
པར་ཐལ་ལོ། །འདོད་ན། འདིའི་དངོས་བསྟན་གྱི་ཀུན་བཏགས་ཀྱི་དཔེར་ནམ་
མཁའི་མེ་ཏོག་བཞག་པ་དེ། ཤེས་བྱ་ལ་མི་སྲིད་པའི་དཔེ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། འདི་ཉིད་ལས། ཀུན་བཏགས་ནམ་མཁའི་མེ་ཏོག་
དང་འདྲ་བ་ནི་རྟོག་པས་བཏགས་ཙམ་གྱི་དཔེ་ཡིན་གྱིས་ཤེས་བྱ་ལ་མི་སྲིད་པའི་དཔེ་
མིན་ནོ། ། ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཀྱིས་
སྟོང་པ་ཡོངས་གྲུབ་ཡིན་པར་ཐལ། འདོད་པའི་ཕྱིར། འདོད་ན་སླའོ། །གཟུགས་
གཟུགས་འཛིན་རྟོགས་པའི་ཞེན་གཞི་ཡིན་པ། དེ་ལྟར་མཁོ་བའི་རྒྱུ་མཚན་ལ་ཁ་
ཅིག དེ་ཆོས་ཅན། དེ་ལྟར་ཡིན་ཏེ། ཁྱོད་རང་ཉིད་རང་གི་མཚན་ཉིད་ཀྱིས་
གྲུབ་པས་སྟོང་པ་ཡོངས་གྲུབ་ཏུ་འཇོག་པའི་ཆོས་ཡིན་པའི་ཕྱིར་ཏེ། ཁྱོད་དེའི་སྟོང་
གཞི་ཆོས་ཅན་ཡིན་པའི་ཕྱིར། ཞེས་ཟེར་རོ། །འོ་ན། ངོ་བོ་དང་ཁྱད་པར་ཀུན་
ཏུ་བཏགས་པའི་ཚུལ་ཇི་ལྟ་བུ་ཞེ་ན། ཡོད་དེ། གཟུགས་གཟུགས་འཛིན་རྟོག་པའི་
ཞེན་གཞི་དང་། དེ་རང་གི་མཚན་ཉིད་ཀྱིས་གྲུབ་པ་གཟུགས་ཀྱི་ངོ་བོ་ལ་ཀུན་བཏགས་
པའི་ཀུན་བཏགས་དང་། གཟུགས་ཀྱི་སྐྱེ་བ་དེ་ལྟར་གྲུབ་པ་དེ་གཟུགས་ཀྱི་ཁྱད་པར་
དུ་ཀུན་བཏགས་པའི་ཀུན་བཏགས་ཡིན་པའི་ཕྱིར་ཏེ། འདི་ཉིད་ལས། འདི་གཟུགས་
ཕུང་ངོ་ཞེས་ངོ་བོ་དང་། གཟུགས་ཕུང་སྐྱེའོ་ཞེས་སོགས་སུ་བཏགས་པ་ནི། བྱེ་

དྲང་ངེས་བློ་བཟང་དགོངས་གསལ། 35
བྲག་གམ། ཁྱད་པར་དུ་བཏགས་ཚུལ་ཡིན་ཏེ། ཞིབ་ཏུ་འཆད་པར་འགྱུར་རོ།།
ཞེསགསུངསཔའི་ཕྱིར། །
གཉིས་པ་སྟོན་པ་ལ། དགོངས་འགྲེལ་ལས། དོན་དམ་ཡང་དག་འཕགས་
དེ་ལ་ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་གང་ཞེ་ན། གཞན་གྱི་དབང་གི་མཚན་
ཉིད་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་རྐྱེན་གཞན་གྱི་སྟོབས་
ཀྱིས་བྱུང་བ་ཡིན་གྱི། བདག་ཉིད་ཀྱིས་མ་ཡིན་པས། དེའི་ཕྱིར་སྐྱེ་བ་ངོ་བོ་ཉིད་
མེད་པ་ཅེས་བྱའོ། །ཞེས་གསུངས། དེའི་དོན་འཆད་པ་ལ། འདི་ཉིད་ལམ། གཞན་
དབང་ལ་མེད་རྒྱའི་སྐྱེ་བའི་ངོ་བོའམ་ངོ་བོ་ཉིད་ཀྱིས་སྐྱེ་བ་ནི། བདག་ཉིད་ཀྱི་མ་ཡིན་
པས་ཞེས་གསུངས་པས། བདག་ཉིད་ཀྱི་སྐྱེ་བའོ། །དེ་ནི་རང་དབང་གི་སྐྱེ་བ་ཡིན་
ཏེ༑ ཞེས་གསུངས་པའི་ཕྱིར། ལུང་དེའི་དོན་ནི་སླའོ།།
གསུམ་པ་ལ་གཉིས། གཞན་དབང་དོན་དམ་པ་ངོ་བོ་ཉིད་མེད་པ་བཤད་པ་
དང་༑ ཡོངས་གྲུབ་དོན་དམ་པ་ངོ་བོ་ཉིད་མེད་པ་བཤད་པའོ།།
དང་པོ་སྟོན་པ་ལ། དགོངས་འགྲེལ་ལས། ཆོས་རྣམས་ཀྱི་དོན་དམ་པ་ངོ་
བོ་ཉིད་མེད་པ་གང་ཞེ་ན། རྟེན་ཅིང་འབྲེལ་པར་འབྱུང་བའི་ཆོས་གང་དག་སྐྱེ་བ་
ངོ་བོ་ཉིད་མེད་པ་ཉིད་ཀྱིས་ངོ་བོ་ཉིད་མེད་པ་དེ་དག་ནི། དོན་དམ་པ་ངོ་བོ་ཉིད་མེད་
པ་ཉིད་ཀྱིས་ངོ་བོ་ཉིད་མེད་པ་ཡང་ཡིན་ནོ། ། དེ་ཅིའི་ཕྱིར་ཞེ་ན། དོན་དམ་ཡང་
དག་འཕགས། ཆོས་རྣམས་ལ་རྣམ་པར་དག་པའི་དམིགས་པ་གང་ཡིན་པ་དེ་ནི།
དོན་དམ་པ་ཡིན་པར་ཡོངས་སུ་བསྟན་ལ། གཞན་གྱི་དབང་གི་མཚན་ཉིད་དེ་རྣམ་
པར་དག་པའི་དམིགས་པ་མ་ཡིན་པས། དེའི་ཕྱིར་དོན་དམ་པ་ངོ་བོ་ཉིད་མེད་པ་

36 དྲང་ངེས་བློ་བཟང་དགོངས་གསལ།
ཞེས་བྱའོ། །ཞེས་གསུངས། དོན་ནི། །གཞན་དབང་ཆོས་ཅན། ཁྱོད་ལ་དོན་
དམ་པ་ངོ་བོ་ཉིད་མེད་པ་ཞེས་བྱ་སྟེ། རྣམ་དག་ཡེ་ཤེས་ཀྱི་གཞལ་བྱ་ལ་དོན་དམ་
དུ་བྱས་པའི་དོན་དམ་པར་མ་གྲུབ་པའི་ཕྱིར། འདིས་གཞན་དབང་དོན་དམ་བདེན་
པར་གྲུབ་ཟེར་བ་ཡང་ཁེགས་སོ། ། དེ་ལ་ཁོ་ན་རེ། ཀུན་བཏགས་ཆོས་ཅན། དེར་
ཐལ༑ དེའི་ཕྱིར། འདོད་མི་ནུས་ཏེ། འདི་ཉིད་ལས། འོ་ན། ཀུན་བཏགས་ཀྱང་
དོན་དམ་པ་ངོ་བོ་ཉིད་མེད་པར་ཅིའི་ཕྱིར་མི་བཞག་ཅེ་ན། རྣམ་པར་དག་པའི་དམིགས་
པ་མ་ཡིན་པ་ཙམ་གྱིས་འཇོག་ན་བདེན་ཡང་། ལོག་རྟོག་དགག་པ་ལ་ལྟོས་ནས་
གཞན་དབང་རྣམ་པར་དག་པའི་དམིགས་པ་མ་ཡིན་པས། དོན་དམ་པ་ངོ་བོ་
ཉིད་མེད་པར་བཞག་གི ཀུན་བཏགས་མ་བཞག་གོ །ཞེས་གསུངས་པའི་ཕྱིར།
ཞེ་ན། མ་ཁྱབ་སྟེ། ལུང་དེས་ནི། དགོངས་འགྲེལ་ལས། གཞན་དབང་ལ།
རྣམ་དག་གི་དམིགས་པ་ཡིན་ནམ་སྙམ་པའི་ལོག་རྟོག་ཤས་ཆེ་བས་དེ་དགག་པའི་
དབང་དུ་བྱས་ཏེ། གཞན་དབང་དོན་དམ་པ་ངོ་བོ་ཉིད་མེད་པར་གསུངས་ཀྱི། ཀུན་
བཏགས་ལ་ལོག་རྟོག་ཤས་ཆུང་བས་མ་གསུངས་ཞེས་པའི་དོན་ཡིན་པའི་ཕྱིར་ཏེ།
གཞན་དབང་རང་འཛིན་རྟོགས་པའི་ཞེན་གཞིར་རང་མཚན་གྱིས་གྲུབ་པས་སྟོང་
པ་ལ་དམིགས་ནས་སྒོམས་པས་ཤེས་སྒྲིབ་དག་པར་འགྱུར་བར་ཤེས་པ་ན། དེ་ལྟར་
ན་ཆོས་ཅན་གཞན་དབང་ལ་ཡང་དམིགས་དགོས་པས་གཞན་དབང་རྣམ་དག་གི་
གཞལ་བྱར་འགྱུར་རམ་སྙམ་པའི་དོགས་པ་སྐྱེ་སླ་ལ། ཀུན་བཏགས་ལ་དེ་འདྲའི་
དོགས་པ་ཤས་ཆུང་བའི་ཕྱིར་ཏེ། གོང་གི་དེ་མ་ཐག་ཏུ། འདི་ཉིད་ལས། ཇི་ལྟར་
ཞེ་ན། གཞན་དབང་ཀུན་བཏགས་ཀྱིས་སྟོང་བ་ལ་དམིགས་ནས་སྒོམས་པས་སྒྲིབ་

དྲང་ངེས་བློ་བཟང་དགོངས་གསལ། 37
པ་དག་པར་འགྱུར་བར་ཤེས་པ་ན། དེ་ལྟར་ན་ཆོས་ཅན་གཞན་དབང་ལ་ཡང་
དམིགས་དགོས་པས། དེ་ཡང་རྣམ་པར་དག་པའི་དམིགས་པར་འགྱུར་བས་དོན་
དམ་པར་འགྱུར་རོ་སྙམ་དུ་དོགས་པ་སྐྱེ་ལ། ཀུན་བཏགས་ལ་དེ་འདྲའི་དོགས་པ་
མེད་པའི་ཕྱིར་རོ། ། ཞེས་གསུངས་པའི་ཕྱིར། འདིའི་དམིགས་པ་ཞེས་པ་ཡང་
གཞལ་བྱ་ལ་བྱ་དགོས་ཏེ། དེ་ལྟ་མིན་ན། རྣམ་དག་ཡེ་ཤེས་ཀྱིས་ཀྱང་གཞན་དབང་
ལ་དམིགས་པའི་ཕྱིར་ཏེ། དེས་དེ་ལ་དམིགས་ནས། ཆོས་ཀྱི་བདག་མེད་དུ་རྟོགས་
པའི་ཕྱིར་ཏེ། གཞན་དབང་ཆོས་བདག་ཏུ་འཛིན་པའི་རྟོག་པས་དེ་ལ་དམིགས་པ་
གང་ཞིག དེ་གཉིས་དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་
དུ་ཞུགས་པའི་ཕྱིར། ཀུན་བཏགས་ལ་དེ་འདྲའི་དོགས་པ་མེད་པ་མ་ཡིན་ཏེ། ནམ་
མཁའ་སོགས་ལ་དེ་འདྲའི་དོགས་པ་སྐྱེ་བ་ཡོད་པའི་ཕྱིར་ཏེ། ནམ་མཁའ་རངའཛིན་
རྟོག་པའི་ཞེན་གཞིར་རང་མཚན་གྱིས་སྟོང་བ་ནམ་མཁའི་སྟོང་ཉིད་ཕྲ་མོ་ཡིན་པའི་
ཕྱིར ༈ དེས་ན་འདི་ཉིད་དུ་ཀུན་བཏགས་ལ་དེ་འདྲའི་དོགས་པ་མེད་ཅེས་གསུངས་
པ་ནི། སྐབས་འདིའི་དགོངས་འགྲེལ་གྱི་དངོས་བསྟན་གྱི་ཀུན་བཏགས་ངོ་བོ་དང་
ཁྱད་པར་དུ་ཀུན་བཏགས་པའི་ཀུན་བཏགས་དང༌། བསྟན་བྱའི་གཙོ་བོ་མཚན་
ཉིད་ཡོངས་ཆད་ཀྱི་ཀུན་བཏགས་ཡིན་པས། དེ་ལ་དེ་འདྲའི་དོགས་པ་མེད་པ་ལ་
དགོངས་པ་འདྲ་སྟེ་དཔྱད་པར་འཚལ་ལོ།།
གཉིས་པ་སྟོན་པ་ལ། དགོངས་འགྲེལ་ལས། གཞན་ཡང་ཆོས་རྣམས་ཀྱི་
ཡོངས་སུ་གྲུབ་པའི་མཚན་ཉིད་གང་ཡིན་པ་དེ་ཡང་དོན་དམ་པ་ངོ་བོ་ཉིད་མེད་པ་
ཞེས་བྱའོ། །དེ་ཅིའི་ཕྱིར་ཞེ་ན། དོན་དམ་ཡང་དག་འཕགས། ཆོས་རྣམས་ཀྱི་

38 དྲང་ངེས་བློ་བཟང་དགོངས་གསལ།
ཆོས་བདག་མེད་པ་གང་ཡིན་པ་དེ་ནི། དེ་དག་གི་ངོ་བོ་ཉིད་མེད་པ་ཞེས་བྱ་སྟེ། དེ་
ནི་དོན་དམ་པ་ཡིན་ལ། དོན་དམ་པ་ནི་ཆོས་ཐམས་ཅད་ཀྱི་ངོ་བོ་ཉིད་མེད་པ་ཉིད་
ཀྱིས་རབ་ཏུ་ཕྱེ་བ་ཡིན་པས། དེའི་ཕྱིར། དོན་དམ་པ་ངོ་བོ་ཉིད་མེད་པ་ཞེས་བྱའོ།།
ཞེས་གསུངས། དོན་ནི། ཡོངས་གྲུབ་ཆོས་ཅན། དོན་དམ་པ་ངོ་བོ་ཉིད་མེད་པ་
ཞེས་བྱ་སྟེ། དོན་དམ་པ་ཡིན་ཅིང་། ཆོས་བདག་གི་སྤྲོས་པ་བཀག་པས་རབ་ཏུ་
ཕྱེ་བ་ཡིན་པའི་ཕྱིར། །
གསུམ་པ་དཔེ་སྟོན་པ་ལ། དགོངས་འགྲེལ་ལས། དེ་ལ་འདི་ལྟ་སྟེ། དཔེར་
ན༑ ནམ་མཁའི་མེ་ཏོག་ཇི་ལྟ་བ་དེ་ལྟ་བུར་ནི། མཚན་ཉིད་ངོ་བོ་ཉིད་མེད་པ་བལྟ་
བར་བྱའོ། །དོན་དམ་ཡང་དག་འཕགས་དེ་ལ་འདི་ལྟ་སྟེ་སྒྱུ་མ་བྱས་པ་ཇི་ལྟ་བ་དེ་
ལྟ་བུར་ནི། སྐྱེ་བ་ངོ་བོ་ཉིད་མེད་པ་ཉིད་བལྟ་བར་བྱའོ། །དོན་དམ་པ་ངོ་བོ་ཉིད་
མེད་པ་དེ་ལས་ཀྱང་གཅིག་ཀྱང་བལྟ་བར་བྱའོ། །དོན་དམ་ཡང་དག་འཕགས་དེ་
ལ་འདི་ལྟ་སྟེ། དཔེར་ན། ནམ་མཁའ་ནི་གཟུགས་ཀྱི་ངོ་བོ་ཉིད་མེད་པ་ཙམ་གྱིས་
རབ་ཏུ་ཕྱེ་བ་དང་ཐམས་ཅད་དུ་སོང་བ་ཇི་ལྟ་བ་དེ་ལྟ་བུར་ནི། དོན་དམ་པ་ངོ་བོ་
ཉིད་མེད་པ་དེ་ལས་ཆོས་བདག་མེད་པས་རབ་ཏུ་ཕྱེ་བ་དང༌། ཐམས་ཅད་དུ་སོང་
བ་གཅིག་བལྟ་བར་བྱ་སྟེ། ཞེས་གསུངས། ལུངདོན་གཞན་སླ་ཞིང་། གཞན་
དབང་སྒྱུ་མ་དང་འདྲ་ཚུལ་ཡོད་དེ། དཔེ་ན། སྒྱུ་མའི་སྔགས་རྫས་ཀྱིས་བསླད་
པའི་སྐྱེས་བུ་ལ་རྡེའུ་ཤིང་རྟ་གླང་དུ་སྣང་བ་བཞིན་དུ། གཞན་དབང་གི་གཙོ་བོ་ཡང་
དག་མིན་པའི་ཀུན་རྟོག་ལ། གཉིས་སྣང་འཁྲུལ་པས་བསླད་པའི་དབང་གིས་གཟུང་
བ་དང་འཛིན་པ་རྒྱང་ཆད་དུ་སྣང་བ་ཡིན་པའི་ཕྱིར། སྐབས་འདིའི་དོན་ནི་དེ་ལྟར་

དྲང་ངེས་བློ་བཟང་དགོངས་གསལ
། 39
ཡིན་གྱི། སྤྱིར་ཆོས་ཐམས་ཅད་སྒྱུ་མ་ལྟ་བུའི་དོན་ནི། ཆོས་ཐམས་ཅད་གཉིས་
སྣང་གིས་རྒྱུད་བསླད་པའི་སྐྱེས་བུ་ལ་རང་འཛིན་རྟོག་པའི་ཞེན་གཞིར་བདེན་གྲུབ་
ཏུ་སྣང་ཡང་། དོན་ལ་དེ་ལྟར་མ་གྲུབ་པའི་རྒྱུ་མཚན་གྱིས་ཡིན་ནོ། །དེས་ན་སྐབས་
འདིར་ཤེར་ཕྱིན་གྱི་མདོའི་དངོས་བསྟན་ཇི་བཞིན་དུ་ཁས་ལེན་ཀྱང་། དངོས་བསྟན་
སྒྲ་ཇི་བཞིན་དུ་ཁས་མི་ལེན་ཅིང༌། ཤེར་ཕྱིན་གྱི་མདོར་ཆོས་ཐམས་ཅད་ངོ་བོ་ཉིད་
མེད་པར་སྒྲས་ཟིན་ལ་གསུངས་པའི་དགོངས་གཞིའི་དོན་ནི། དེ་ལྟར་གོང་དུ་བཤད་
པ་ལྟར་ཡིན་གྱི། དེ་ལྟ་མིན་པར་སྒྲས་ཟིན་ཇི་བཞིན་དུ་ཞེན་ན། སྒྲོ་སྐུར་གྱི་མཐར་
ལྷུང་ངོ༌། །ཞེས་སྟོན་པ་ལ། དགོངས་འགྲེལ་ལས། ངའི་དགོངས་ཏེ་བཤད་པ་
ཟབ་མོ་ཡང་དག་པ་ཇི་ལྟ་བ་བཞིན་དུ་རབ་ཏུ་མི་ཤེས་ཏེ། ཆོས་དེ་ལ་མོས་ཀྱང་།
ཆོས་འདི་དག་ཐམས་ཅད་ནི། ངོ་བོ་ཉིད་མེད་པ་ཁོ་ན་ཡིན་ནོ། །ཆོས་འདི་དག་
ཐམས་ཅད་ནི། མ་སྐྱེས་པ་ཁོ་ནའོ། །མ་འགགས་པ་ཁོ་ནའོ། །གཟོད་མ་ནས་ཞི་
བ་ཁོ་ནའོ། །
རང་བཞིན་གྱིས་ཡོངས་སུ་མྱ་ངན་ལས་འདས་པ་ཁོ་ནའོ། །ཞེས་
ཆོས་ཀྱི་དོན་ལ་སྒྲ་ཇི་བཞིན་ཁོ་ནར་མངོན་པར་ཞེན་པར་བྱེད་དོ། །དེ་དག་གཞི་
དེས་ན་ཆོས་ཐམས་ཅད་མེད་པར་ལྟ་བ་དང༌། མཚན་ཉིད་མེད་པར་ལྟ་བ་འཐོབ་
པར་འགྱུར་ཏེ། མེད་པར་ལྟ་བ་དང་། མཚན་ཉིད་མེད་པར་ལྟ་བ་འཐོབ་ནས་
ཀྱང་༑ ཆོས་ཐམས་ཅད་ལ་མཚན་ཉིད་ཐམས་ཅད་ཀྱིས་སྐུར་བ་འདེབས་ཏེ། ཆོས་
རྣམས་ཀྱི་ཀུན་བཏགས་པའི་མཚན་ཉིད་ལ་ཡང་སྐུར་པ་འདེབས། ཆོས་རྣམས་ཀྱི་
གཞན་གྱི་དབང་གི་མཚན་ཉིད་དང་ཡོངས་སུ་གྲུབ་པའི་མཚན་ཉིད་ལ་ཡང་སྐུར་པ་
འདེབས་སོ། །དེ་ཅིའི་ཕྱིར་ཞེ་ན། དོན་དམ་ཡང་དག་འཕགས། འདི་ལྟར་གཞན་

40 དྲང་ངེས་བློ་བཟང་དགོངས་གསལ།
གྱི་དབང་གི་མཚན་ཉིད་དང་ཡོངས་སུ་གྲུབ་པའི་མཚན་ཉིད་ཡོད་ན་ནི། ཀུན་བཏགས་
པའི་མཚན་ཉིད་ཀྱང་རབ་ཏུ་ཤེས་པར་འགྱུར་ན། དེ་ལ་གང་དག་གཞན་གྱི་དབང་
གི་མཚན་ཉིད་དང་། ཡོངས་སུ་གྲུབ་པའི་མཚན་ཉིད་ལ་མཚན་ཉིད་མེད་པར་མཐོང་
བ་དེ་དག་གིས་ནི་ཀུན་བཏགས་པའི་མཚན་ཉིད་ལ་ཡང་སྐུར་བ་བཏབ་པ་ཡིན་པའི་
ཕྱིར་ཏེ། དེ་ལྟ་བས་ན་དེ་དག་ནི་མཚན་ཉིད་རྣམ་པ་གསུམ་པོ་གསུམ་ཆར་ལ་ཡང་
སྐུར་བ་འདེབས་པ་ཞེས་བྱའོ། །ཞེས་གསུངས། འདིའི་སྐབས་སུ་ཁ་ཅིག གཞན་
དབང་རང་གི་མཚན་ཉིད་ཀྱིས་མ་གྲུབ་ཞེས་སྐུར་བ་བཏབ་ན་ཡོངས་གྲུབ་དང་ཀུན་
བཏགས་ལ་ཡང་སྐུར་བ་བཏབ་པར་སོང་སྟེ། གཞན་དབང་རང་གི་མཚན་ཉིད་
ཀྱིས་མ་གྲུབ་པར་ཁས་ལེན་ན། གཞན་དབང་མེད་པར་ཁས་ལེན་དགོས། དེ་
ལྟར་ན། སྟོང་ཉིད་ཀྱི་སྟོང་གཞི་ཆོས་ཅན། གཞན་དབང་མེད་པས་སྟོང་ཉིད་ཀྱང་
མེད་པར་ཁས་ལེན་དགོས་ཤིང་། ཀུན་བཏགས་ཀྱི་གདགས་གཞི་གཞན་དབང་
མེད་པས་ཀུན་བཏགས་ཀྱང་མེད་པར་ཁས་ལེན་དགོས། དེ་ལྟར་ན་མཚན་ཉིད་
གསུམ་ཀ་ལ་སྐུར་བ་བཏབ་པར་སོང་བའི་ཕྱིར། ཞེས་པ་ལུང་དོན་ཡིན་ཟེར་ན།
གཞན་དབང་རང་གི་མཚན་ཉིད་ཀྱིས་མ་གྲུབ་པར་ཁས་ལེན་ན། གཞན་དབང་
མེད་པར་ཁས་ལེན་དགོས་པར་ཐལ། དམ་བཅའ་དེའི་ཕྱིར། འདོད་ན། ཐལ་
འགྱུར་བ་ཆོས་ཅན་དུ་འཕེན་ནོ།། །
རང་ལུགས་ནི། ལུང་དེའི་དོན་ཡོད་དེ། གཞན་དབང་རང་གི་མཚན་ཉིད་
ཀྱིས་མ་གྲུབ་ན། གཞན་དབང་གཏན་ནས་མེད་དགོས། དེ་ལྟར་ན་སྟོང་གཞི་དང་
འདོགས་གཞི་མེད་པས། ཡོངས་གྲུབ་དང་ཀུན་བཏགས་ཀྱང་མེད་དགོས་པས།

དྲང་ངེས་བློ་བཟང་དགོངས་གསལ། 41
གཞན་དབང་རང་གི་མཚན་ཉིད་ཀྱིས་མ་གྲུབ་པར་ཁས་ལེན་པ། མཚན་ཉིད་གསུམ་
ཀ་ལ་སྐུར་བདེབས་ཀྱི་ཉེས་པའི་གནས་སུ་འགྱུར་ཞེས་པ་ཡིན་ཅིང་། ཟོར་ཡང་
བ་ལྟར་ན། གཞན་དབང་རང་མཚན་གྱིས་མ་གྲུབ་པར་ཁས་བླངས་ན། རང་མཚན་
གྱི་གཞན་དབང་མེད་པར་ཁས་ལེན་དགོས། དེ་ལྟར་ན། དེའི་སྟོང་ཉིད་དང་།
ཀུན་བཏགས་ཀྱང་མེད་པར་ཁས་ལེན་དགོས། དེ་ལྟར་ན་མཚན་ཉིད་གསུམ་ཀ་
ལ་སྐུར་པ་བཏབ་པར་འགྱུར་ཞེས་པ་ཡིན་པའི་ཕྱིར། །
གཉིས་པ་གང་ལ་དགོངས་ནས་མ་སྐྱེས་པ་སོགས་སུ་བཤད་པ་ལ་གཉིས།
དགོངས་འགྲེལ་ལས་བཤད་ཚུལ་དང་། ཀུན་ལས་བཏུས་ལས་བཤད་ཚུལ་ལོ།།
དང་པོ་སྟོན་པ་ལ། དགོངས་འགྲེལ་ལས། དེ་ལ་མཚན་ཉིད་ངོ་བོ་ཉིད་མེད་
པ་ཉིད་ལ་དགོངས་ནས། ངས་ཆོས་ཐམས་ཅད་མ་སྐྱེས་པ། མ་འགགས་པ། བཟོད་
མ་ནས་ཞི་བ། རང་བཞིན་གྱིས་ཡོངས་སུ་མྱ་ངན་ལས་འདས་པའོ། །ཞེས་བསྟན་
ཏོ༑ ༑དེ་ཅིའི་ཕྱིར་ཞེ་ན། དོན་དམ་ཡང་དག་འཕགས། འདི་ལྟར་རང་གི་མཚན་
ཉིད་ཀྱི་མེད་པ་གང་ཡིན་པ་དེ་ནི། མ་སྐྱེས་པ་ཡིན། མ་སྐྱེས་པ་གང་ཡིན་པ་དེ་ནི་
མ་འགགས་པ་ཡིན། མ་སྐྱེས་པ་དང་མ་འགགས་པ་གང་ཡིན་པ་དེ་ནི་བཟོད་མ་
ནས་ཞི་བ་ཡིན། བཟོད་མ་ནི་ཞི་བ་གང་ཡིན་པ་དེ་ནི། རང་བཞིན་གྱིས་ཡོངས་
སུ་མྱ་ངན་ལས་འདས་པ་ཡིན། ཞེས་དང་། དོན་དམ་པ་ངོ་བོ་ཉིད་མེད་པ་ཆོས་
བདག་མེད་པས་རབ་ཏུ་ཕྱེ་བ་ལ་དགོངས་ནས། ངས་ཆོས་ཐམས་ཅད་མ་སྐྱེས་པ།
མ་འགགས་པ། བཟོད་མ་ནས་ཞི་བ། རང་བཞིན་གྱིས་ཡོངས་སུ་མྱ་ངན་ལས་
འདས་པའོ། །ཞེས་བསྟན་ཏོ། ། དེ་ཅིའི་ཕྱིར་ཞེ་ན། འདིར་ལྟར། དོན་དམ་པ་

42 དྲང་ངེས་བློ་བཟང་དགོངས་གསལ་
ངོ་བོ་ཉིད་མེད་པ་ཉིད་ཆོས་བདག་མེད་པས་རབ་ཏུ་ཕྱེ་བ་ནི། རྟག་བརྟག་པའི་དུས་དང་།
ཐེར་ཟུག་ཐེར་ཟུག་གི་དུས་སུ་རྣམ་པར་གནས་པ་ཁོ་ན་ཡིན་ལ། ཞེས་གསུངས།
ལུང་སྔ་མའི་དོན་ཡོད་དེ། ཡུམ་འབུམ་དང་ཤེར་སྙིང་གི་ནང་དུ་གཟུགས་མ་སྐྱེས་པ།
མ་འགགས་པ། དྲི་མ་དང་བྲལ་བ། ཞེས་སོགས་གསུངས་པ་ནི། གཟུགས་ཀྱི་
སྟེང་གི་ཀུན་བཏགས་མ་སྐྱེས་པ་སོགས་ལ་དགོངས་ནས་དེར་གཟུགས་རིང་བཞིན་
གྱིས་མ་སྐྱེས་པ་སོགས་སུ་སྒྲས་ཟིན་ལ་བསྟན་པ་ཡིན་པའི་ཕྱིར། ཀུན་བཏགས་དེ་
ཆོས་ཅན། མ་སྐྱེས་པ། མ་འགགས་པ། གཟོད་མ་ནས་ཞི་བ། འདིར་བསྟན་
རང་བཞིན་གྱིས་མྱ་ངན་ལས་འདས་པ་ཡིན་ཏེ། རང་གི་མཚན་ཉིད་ཀྱིས་མ་གྲུབ་
པའི་ཕྱིར་དང་། ཀུན་ཉོན་གྱི་ཆོས་མ་ཡིན་པའི་ཕྱིར་དང་ངོ་བོ་ལ་སྒྲིབ་པའི་བསླད་
པ་མེད་པའི་ཕྱིར། ལུང་ཕྱི་མའི་དོན་ཡོད་དེ། གཟུགས་སོགས་ཀྱི་སྟེང་གི་ཆོས་
ཉིད་ལ་དགོངས་ནས་དེ་ལྟར་གསུངས་པའི་ཕྱིར། དེའི་སྟེང་གི་ཆོས་ཉིད་ཆོས་ཅན།།
མ་སྐྱེས་པ་སོགས་ཡིན་ཏེ། སྔ་ཕྱིའི་དུས་ཀུན་ཏུ་མི་འགྱུར་བར་རྟག་པར་གནས་པ་
ཡིན་པའི་ཕྱིར་ཏེ། འདི་ཉིད་ལས། རྟག་པ་རྟག་པའི་དུས་ནི་སྔ་མ་སྔ་མའི་དུས་དང༌།
ཐེར་ཟུག་ཐེར་ཟུག་གི་དུས་ནི་ཕྱི་མ་ཕྱི་མའི་དུས་ལ་རྒྱ་ནག་གི་འགྲེལ་ཆེན་ལས་བཤད་
དོ༑ ༑ཞེས་གསུངས་པའི་ཕྱིར། །
གཉིས་པ་སྟོན་པ་ལ། ཀུན་ལས་བཏུས་ལས། ཀུན་བཏགས་པའི་ངོ་བོ་ཉིད་
ལ་མཚན་ཉིད་ངོ་བོ་ཉིད་མེད་པ་དང་། གཞན་གྱི་དབང་ལ་སྐྱེ་བ་ངོ་བོ་ཉིད་མེད་པ་
དང་༑ ཡོངས་སུ་གྲུབ་པ་ལ་དོན་དམ་པ་ངོ་བོ་ཉིད་མེད་པའི་ཕྱིར་རོ། །མ་སྐྱེས་པ།
མ་འགགས་པ། གཟོད་མ་ནས་ཞི་བ། རང་བཞིན་གྱིས་མྱ་ངན་ལས་འདས་པ་

དྲང་ངེས་བློ་བཟང་དགོངས་གསལ། 43
ཞེས་འབྱུང་བའི་དགོངས་པ་གང་ཡིན་ཞེ་ན། ཇི་ལྟར་ངོ་བོ་ཉིད་མེད་པ་དེ་ལྟར་མ་
སྐྱེས་སོ། །ཇི་ལྟར་མ་སྐྱེས་པ་དེ་ལྟར་མ་འགགས་སོ། །ཇི་ལྟར་མ་སྐྱེས་པ་དང་མ་
འགགས་པ་དེ་ལྟར་གཟོད་མ་ནས་ཞི་བའོ། །དེ་ལྟར་རང་བཞིན་གྱིས་ཡོངས་སུ་
མྱ་ངན་ལས་འདས་སོ། །ཞེས་གསུངས། དོན་ནི། ཤེར་ཕྱིན་གྱི་མདོར་གཟུགས་
སོགས་ཆོས་རྣམས་རང་བཞིན་གྱིས་མ་སྐྱེས་པ་སོགས་སུ་སྒྲས་ཟིན་ལ་བསྟན་པའི་
དགོངས་གཞི་ཡོད་དེ། མཚན་ཉིད་གསུམ་གྱིས་བསྡུས་པའི་ཆོས་ཐམས་ཅད་རང་
རང་གི་སྐབས་ཀྱི། ངོ་བོ་ཉིད་ཀྱིས་མ་སྐྱེས་པ་སོགས་ལ་དགོངས་ནས་གསུངས་པའི་
ཕྱིར༑ དཔེར་ན། གཟུགས་སོགས་ཆོས་ཅན། བདག་ཉིད་ཀྱི་སྐྱེ་བའི་ངོ་བོ་ཉིད་
ཀྱིས་མ་སྐྱེས་པ་སོགས་ཡིན་ཏེ། རྐྱེན་ལ་ལྟོས་མེད་དུ་མ་སྐྱེས་པས་ན། དེ་ལྟར་མ་
འགགས༑ དེ་ལྟར་ཀུན་ཉོན་གྱི་ཆོས་སུ་མི་རུང་། དེ་ལྟར་སྒྲིབ་པའི་བསླད་པ་མ་
ཞུགས་པ་ཡིན་པའི་ཕྱིར། དེ་བཞིན་དུ་གཟུགས་ཀྱི་ཀུན་བཏགས་ཆོས་ཅན། རང་
གི་མཚན་ཉིད་ཀྱིས་ངོ་བོ་ཉིད་ཀྱིས་མ་སྐྱེས་པ་སོགས་ཡིན་ཏེ། རང་གི་མཚན་ཉིད་
ཀྱིས་ངོ་བོ་ཉིད་ཀྱིས་མ་གྲུབ་པའི་ཕྱིར། གཟུགས་ཀྱི་ཡོངས་གྲུབ་ཆོས་ཅན། ཆོས་
ཀྱི་བདག་གི་ངོ་བོ་ཉིད་ཀྱིས་མ་སྐྱེས་པ་སོགས་ཡིན་ཏེ། ཆོས་བདག་རྣམ་པར་བཅད་
ཙམ་གྱིས་ཕྱེ་བ་ཡིན་པའི་ཕྱིར། དེ་ལྟར་ཡང་འདི་ཉིད་ལས། ངོ་བོ་ཉིད་གསུམ་
གྱི་རང་རང་གི་སྐབས་ཀྱི་ངོ་བོ་མེད་རྒྱུ་དེའི་དབང་དུ་བྱས་ནས། ཇི་ལྟར་ངོ་བོ་ཉིད་
མེད་པ་དེ་ལྟར་མ་སྐྱེས་པ་དང་། མ་འགགས་པ་དང༌། གཟོད་མ་ནས་ཞི་བ་དང༌།
གདོད་ནས་མྱ་ངན་ལས་འདས་པ་ཡང་ཡིན་པ་ལ་དགོངས་ནས། ཀུན་ལས་བཏུས་
ལས་དེ་ལྟར་བཤད་དོ། །ཞེས་གསུངས་པའི་ཕྱིར། དེ་བཞིན་དུ་རྣམ་མཁྱེན་གྱི་

44 དྲང་ངེས་བློ་བཟང་དགོངས་གསལ།
བར་གྱི་ཆོས་རེ་རེ་ལ་སྦྱར་བར་བྱའོ། །འོ་ན། དགོངས་འགྲེལ་ལས། ངོ་བོ་ཉིད་
མེད་པར་གསུངས་པའི་གཞིར་མཚན་ཉིད་གསུམ་ཀ་མཛད་ནས། མ་སྐྱེས་པ་སོགས་
ཀྱི་གཞིར། གཞན་དབང་མ་གསུངས་པའི་རྒྱུ་མཚན་ཇི་ལྟར་ཞེ་ན། ཡོད་དེ། གཞན་
དབང་ལ་རང་བཞིན་གྱིས་སྐྱེ་འགག་ཡོད་པས། མ་སྐྱེས་པ་དང་མ་འགགས་པའི་
དགོངས་གཞིར་མ་གསུངས་པ་དང་། གཞན་དབང་ལ་ཀུན་ཉོན་གྱིས་བསྡུས་པ་
མང་བས། གཟོད་མ་ནས་ཞི་བ་དང༌། མྱ་ངན་ལས་འདས་པའི་དགོངས་གཞིར་
ཡང་མ་གསུངས་པའི་ཕྱིར་ཏེ། འདི་ཉིད་ལས། གཞན་དབང་ལ་རང་གི་མཚན་
ཉིད་ཀྱིས་སྐྱེ་བ་དང་། འགག་པ་ཡོད་པས་སྐྱེ་འགག་མེད་པར་གསུངས་པ་གཞན་
དབང་ལ་དགོངས་པ་མ་ཡིན་ཏེ། གཞན་དབང་ཕལ་ཆེར་ཀུན་ཉོན་གྱིས་བསྡུས་
པས༑ ཚིག་ཕྱི་མ་གཉིས་ཀྱི་གཞིར་མ་མཛད་པ་ནི་མདོ་འདིའི་དགོངས་པའོ། །ཞེས་
གསུངས་པའི་ཕྱིར། འདིར་ཅུང་ཟད་དཔྱད་ན། ཁ་ཅིག ཤེར་ཕྱིན་གྱི་མདོར་
ཆོས་ཐམས་ཅད་རང་བཞིན་གྱིས་སྐྱེ་འགག་མེད་པར་སྒྲས་ཟིན་ལ་གསུངས་པ།
གཞན་དབང་ལ་དགོངས་པ་མ་ཡིན་པར་ཐལ། དྲངས་མ་ཐག་པའི་ལུང་དེའི་ཕྱིར།
ཞེ་ན། མ་ཁྱབ་སྙམ་སྟེ། གཞན་དབང་ལ་རང་བཞིན་གྱིས་སྐྱེ་འགག་ཡོད་པས།
དགོངས་འགྲེལ་ལས། གཞན་དབང་ལ་དགོངས་པར་གསུངས་པ་མིན་ཞེས་པའི་
དོན་ཡིན་པའི་ཕྱིར། དེ་ལྟར་མ་གསུངས་པའི་རྒྱུ་མཚན་ཡོད་དེ། གཞན་དབང་
ལ་རང་བཞིན་གྱིས་སྐྱེ་འགག་ཡོད་པར་བསྟན་པའི་ཕྱིར་དང་། ཀུན་ཉོན་རྣམས་
གཞན་དབང་དུ་སྒྲུབ་པའི་ཕྱིར་ཡིན་པའི་ཕྱིར་ཏེ། དཀའ་འགྲེལ་ལས། འདིར་
གཞན་དབང་མ་སྐྱེས་པ་དང་མ་འགགས་པ་གཉིས་ཀྱི་དགོངས་གཞིར་མི་འཆད་པ་ནི།

དྲང་ངེས་བློ་བཟང་དགོངས་གསལ། 45
གཞན་དབང་ལ་རང་གི་མཚན་ཉིད་ཀྱིས་གྲུབ་པའི་སྐྱེ་འགག་ཡོད་པར་སྟོན་པའི་ཕྱིར་
ཡིན་ལ། ཀུན་ནས་ཉོན་མོངས་ཀྱི་ཆོས་རྣམས་མཚན་ཉིད་གསུམ་གྱི་ནང་ནས། གཞན་
དབང་གིས་བསྡུས་པར་བསྟན་བཞེད་ནས། གཟོད་མ་ནས་ཞི་བ་དང་། རང་བཞིན་
གྱིས་ཡོངས་སུ་མྱ་ངན་ལས་འདས་པ་ཞེས་གསུངས་པའི་དགོངས་གཞིར་ཡང་མ་
གསུངས་སོ། ། དེ་ལྟ་ན་ཡང༌། ཀུན་ལས་བཏུས་སུ། ཤེས་ཕྱིན་གྱི་མདོ་ལས་ཆོས་
ཐམས་ཅད་མ་སྐྱེས་པ་སོགས་སུ་གསུངས་པ་དེ་མཚན་ཉིད་གསུམ་ཀ་ལ་དགོངས་
པར་བཤད་པ་དང་མི་འགལ་ཏེ། ཞེས་གསུངས་པའི་ཕྱིར་དང་། དེ་ལྟར་གསུངས་
པ་གཞན་དབང་ལ་དགོངས་པ་མ་ཡིན་ན། ཤེར་ཕྱིན་གྱི་མདོར་ཆོས་ཐམས་ཅད་
མ་སྐྱེས་མ་འགགས་ཞེས་པའི་དངོས་བསྟན་བསྟན་བྱའི་གཙོ་བོར་གྱུར་པའི་སྟོང་ཉིད་
ཀྱང་མེད་པར་འགྱུར་ཏེ། ཤེར་ཕྱིན་གྱི་མདོ་དགོངས་གཞི་དང་དགོངས་པ་གཅིག་
ཡིན་པའི་མདོ་ཡིན་ཅིང༌། གཞན་དབང་རང་འཛིན་རྟོག་པའི་ཞེན་གཞིར་རང་
བཞིན་གྱིས་མ་སྐྱེས་པ་ནི་དེའི་དངོས་བསྟན་གྱི་གཙོ་བོ་མ་ཡིན་པར་ཁས་བླངས། ངོ༌
བོ་ཉིད་གཞན་གཉིས་རང་བཞིན་གྱིས་མ་སྐྱེས་པ་ནི་སྟོང་ཉིད་མ་ཡིན་པའི་ཕྱིར། །
རྟགས་སླའོ།།
གསུམ་པ་སྟོན་པ་ལ། དགོངས་འགྲེལ་ལས། རྣམ་པར་རྟོག་པའི་སྤྱོད་ཡུལ་
ཀུན་བཏགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་ལ་གཟུགས་ཀྱི་ཕུང་
པོ་ཞེས་ངོ་བོ་ཉིད་དང་། བྱེ་བྲག་གི་མཚན་ཉིད་དུ་མིང་དང་བརྡར་རྣམ་པར་བཞག་
པ་དང་། གཟུགས་ཀྱི་ཕུང་པོ་སྐྱེའོ་ཞེའམ། འགགས་པ་ཞེའམ། གཟུགས་ཀྱི་
ཕུང་པོ་སྤང་བ་དང་། ཡོངས་སུ་ཤེས་པ་ཞེས། ངོ་བོ་ཉིད་ཀྱི་མཚན་ཉིད་དམ། བྱེ་

46 དྲང་ངེས་བློ་བཟང་དགོངས་གསལ།
བྲག་གི་མཚན་ཉིད་དུ་མིང་དང་བརྡས་རྣམ་པར་བཞག་པ་གང་ལགས་པ་དེ་ནི། ཀུན་
བཏགས་པའི་མཚན་ཉིད་ལགས་ཏེ། ཅེས་དང༌། རྣམ་པར་རྟོག་པའི་སྤྱོད་ཡུལ་
ཀུན་བཏགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་གང་ལགས་པ་དེ་ནི་
གཞན་གྱི་དབང་གི་མཚན་ཉིད་ལགས་ཏེ། ཞེས་དང་། ཆོས་ལ་བདག་མ་མཆིས་
པ་དེ་བཞིན་ཉིད་རྣམ་པར་དག་པའི་དམིགས་པ་གང་ལགས་པ་དེ་ནི་ཡོངས་སུ་གྲུབ་
པའི་མཚན་ཉིད་ལགས་ཏེ། ཞེས་གསུངས། དེ་ཡང་རྣམ་པར་རྟོག་པའི་སྤྱོད་ཡུལ་
ཞེས་པས་གཞན་དབང་གཉིས་སྣང་གི་རྟོག་པའི་དམིགས་པ་དང་། ཀུན་བཏགས་
པའི་མཚན་ཉིད་ཀྱི་གནས་ཞེས་པས་ངོ་བོ་དང༌། ཁྱད་པར་དུ་ཀུན་བཏགས་པའི་
ཀུན་བཏགས་ཀྱི་འདོགས་གཞིར་བསྟན། འདིའི་སྐབས་སུ། ཆོས་ཐམས་ཅད་ཀྱི་
སྟེང་དུ་མཚན་ཉིད་གསུམ་གྱི་རྣམ་གཞག་འཇོག་ཅིང༌། ནམ་མཁའི་གཞན་དབང་
གཞན་དབང་ཡིན་མིན་ལ་བཞེད་པ་མི་འདྲ་བ་མང་དུ་ཡོད་ཀྱང་། ནམ་མཁའི་གཞན་
དབང་གཞན་དབང་ཡིན་ཏེ། ཆོས་ཐམས་ཅད་ཀྱི་གཞན་དབང་རྐྱེན་གཞན་གྱི་སྟོབས་
ཀྱིས་བྱུང་བ་ཡིན་པའི་ཕྱིར་ཏེ། དགོངས་འགྲེལ་ལས། སྐྱེ་བ་ངོ་བོ་ཉིད་མེད་པ་
གང་ཞེ་ན། ཆོས་རྣམས་ཀྱི་གཞན་གྱི་དབང་གི་མཚན་ཉིད་གང་ཡིན་པའོ། །ཞེས་
སོགས་གསུངས་པའི་ཕྱིར་དང་། འདིའི་ཆོས་ཐམས་ཅད་ཅེས་པ་གཟུགས་ནས་
འཕགས་ལམ་གྱི་བར་གྱི་ཆོས་ཐམས་ཅད་ལ་བྱ་དགོས་པ་ཡང་ཡིན་ཏེ། འདི་ཉིད་
ལས༑ སྔར་འགལ་སྤོང་དྲིས་བའི་སྐབས་སུ་བཤད་པའི་གཟུགས་ཕུང་ནས་ལམ་
གྱི་ཡན་ལག་གི་བར་གྱི་རེ་རེ་ལ་ཡང་མཚན་ཉིད་གསུམ་གསུམ་གྱི་འཇོག་ལུགས་བྱས་
ནས༑ 
དེ་ལ་དགོངས་ནས་སྟོན་པས་ངོ་བོ་ཉིད་མེད་པ་གསུམ་དུ་བཤད་པར་བདག་

དྲང་ངེས་བློ་བཟང་དགོངས་གསལ། 47
གིས་གོའོ། །ཞེས་དོན་དམ་ཡང་དག་འཕགས་ཀྱིས་སྟོན་པ་ལ་གསོལ་བའོ། །ཞེས་
གསུངས་པའི་ཕྱིར་དང༌། ལུང་དེས་ཆོས་ཁམས་ཀྱི་སྟེང་དུ་མཚན་ཉིད་གསུམ་གྱི་
རྣམ་གཞག་བྱས་ནས། ཆོས་ཁམས་ཀྱི་ཀུན་བཏགས་ལ་དགོངས་ནས་མཚན་ཉིད་
ངོ་བོ་ཉིད་མེད་དང་། དེའི་གཞན་དབང་ལ་དགོངས་ནས་སྐྱེ་བ་ངོ་བོ་ཉིད་མེད་པར་
བསྟན་པར་གྲུབ། དེ་ལྟར་ན། ཆོས་ཁམས་ཀྱི་གཞན་དབང་རྒྱུ་རྐྱེན་ལས་བྱུང་བ་
ལ་བསྙོན་དུ་མེད་པའི་ཕྱིར། འོ་ན། ནམ་མཁའི་གཞན་དབང་ཇི་ལྟར་བུ་ཞེ་ན།
ཡོད་དེ། ནམ་མཁའི་གདགས་གཞིར་གྱུར་བའི་དངོས་པོ་དང་། ནམ་མཁའ་འཛིན་
པའི་ཚད་མ་ལ་འཇོག་པའི་ཕྱིར། ཟུར་དང་པོ་གྲུབ་སྟེ། དེ་ནམ་མཁའ་ཡོད་མེད་
དཔྱོད་པའི་རྟེན་དུ་གྱུར་པའི་གཞན་དབང་ཡིན་པའི་ཕྱིར་ཏེ། རྣམ་འགྲེལ་ལས།
རང་གི་མཚན་ཉིད་གཅིག་གཞལ་བྱ། ། ཡོད་མེད་ཉིད་དུ་དཔྱད་རྣམས་ཀྱི། །དོན་
བྱ་དེ་ལས་གྲུབ་ཕྱིར་རོ། །ཞེས་གསུངས་པའི་ཕྱིར། དེའི་གདགས་གཞིར་གྱུར་
པའི་དངོས་པོ་ཡང་ཡོད་དེ། བར་གྱི་སྣང་བ་སྐྱ་སེང་པོ་དེ་དེ་ལྟར་ཡིན་པའི་ཕྱིར་ཏེ།
དེ་ལ་ཐོགས་པའི་རེག་བྱ་ཡོད་མེད་དཔྱད་ནས་དེས་སྟོང་བར་ངེས་པ་ན་དེས་ནམ་
མཁའ་མཚོན་དགོས་པའི་ཕྱིར་ཏེ། ཐར་ལམ་གསལ་བྱེད་ལས། འོ་ན། འདུས་
མ་བྱས་ཀྱི་ནམ་མཁའ་ཤེས་བྱ་ཡིན་མིན་དཔྱོད་པའི་རྟེན་དངོས་པོར་ཇི་ལྟར་རུང་
ཞེ་ན། དེ་ལ་ཐོག་མར་འདུས་མ་བྱས་ཀྱི་ནམ་མཁའ་ཡོད་མེད་ཐེ་ཚོམ་ཟ་བར་གསལ་
བས་དེ་སྒྲུབ་དགོས་པ་ཡིན་ལ། དེ་ལ་མིག་ཤེས་ལ་སྣང་བའི་བར་གྱི་སྣང་བ་མངོན་
པར་སྐབས་ཡོད་ཀྱི་གཟུགས་འདི་མངོན་སུམ་ཚད་མས་གྲུབ་པ་གཞིར་བཟུང་ནས།
དེར་ཐོགས་པའི་རེག་བྱ་ཡོད་མེད་དཔྱད་ནས་ཐོགས་པའི་རེག་བྱས་སྟོང་བར་ངེས་

48 དྲང་ངེས་བློ་བཟང་དགོངས་གསལ།
པ་ན། འདུས་མ་བྱས་ཀྱི་ནམ་མཁའི་མཚན་གཞིར་ལེགས་པར་གྲུབ་པ་ཡིན་པས།
དེ་ཡང་དཔྱད་པར་བྱ་བའི་གཞི་དང་། ཡོད་མེད་དཔྱོད་པའི་ཆོས་ཀྱང་དངོས་པོ་
ཉིད་ལ་ཞེན་པར་ཤིན་ཏུ་གསལ་ལོ། །ཞེས་གསུངས་པའི་ཕྱིར། གོང་གི་ཟུར་གཉིས་
པ་གྲུབ་སྟེ། ནམ་མཁའ་འཛིན་པའི་ཚད་མ་ནམ་མཁའི་སྟོང་ཉིད་ཀྱི་སྟོང་གཞི་ཆོས་
ཅན་གཞན་དབང་ཡིན་པའི་ཕྱིར་ཏེ། དེའི་སྟོང་གཞིར་གྱུར་པའི་གཞན་དབང་ཡོད་
པའི་ཕྱིར་ཏེ། དེའི་སྟོང་གཞིར་གྱུར་བའི་བདེན་གྲུབ་ཞིག་ཡོད་པའི་ཕྱིར་ཏེ། དེའི་
སྟོང་ཉིད་བདེན་པར་གྲུབ་པའི་ཕྱིར། ཁྱབ་སྟེ། རྩ་ཤེའི་ཊིཀ་ཆེན་རིག་པའི་རྒྱ་
མཚོ་ལས། སྟོང་ཉིད་ཅུང་ཟད་ཅིག་བདེན་པར་གྲུབ་པར་འདོད་ན་ནི། དེའི་རྟེན་
ཆོས་ཅན་བདེན་པར་གྲུབ་པ་ཅིག་ཀྱང་གདོན་མི་ཟ་བར་འདོད་དགོས་ཏེ། རྟེན་
ཆོས་ཅན་མེད་པའི་བརྟེན་པའི་ཆོས་ཉིད་གནས་པ་མི་སྲིད་པའི་ཕྱིར། ཞེས་དང་།
དེས་ན་དེ་ལ་ནི་དབུ་མ་པ་དང་དངོས་སྨྲ་བ་གཉིས་མཐུན་ལ། དེ་ལྟར་ན་གཞན་དབང་
དངོས་པོར་སྨྲ་བས་ནི་ཆོས་ཅན་དང་སྟོང་ཉིད་གཉིས་ཀ་བདེན་པར་གྲུབ་པར་འདོད་
ལ༑ དབུ་མ་པས་ནི་ཆོས་ཅན་མི་བདེན་པས་སྟོང་ཉིད་ཀྱང་མི་བདེན་པར་འདོད་
དོ༑ ༑ཅེས་གསུངས་པའི་ཕྱིར་དང་། འདི་ཉིད་ལས། དོན་དམ་དུ་ཡོད་པ་ལ་ནི་
ཆོས་ཅན་མེད་ན། 
ཆོས་ཉིད་ཡན་གར་བ་ལ་གནས་པའི་མཐུ་མེད་པས་གཞན་དབང་
གི་རྟེན་འབྲེལ་རང་བཞིན་གྱིས་གྲུབ་པས་སྟོང་ན་ཡོངས་གྲུབ་ཀྱང་རང་གི་མཚན་ཉིད་
ཀྱིས་མ་གྲུབ་པར་འགྱུར་ཞེས་ལུགས་སྔ་མས་ཀྱང་སྨྲ་ལ་ལུགས་འདིས་ཀྱང་དེ་ལྟར་
སྨྲ་སྟེ། འདུས་བྱས་རབ་ཏུ་མ་གྲུབ་པས། །འདུས་མ་བྱས་ནི་ཇི་ལྟར་འགྲུབ། །ཅེས་
གསུངས་ལ། མདོ་ལས་ཀྱང་། གཟུགས་ཉིད་ཀྱང་མི་དམིགས་ན། གཟུགས་ཀྱི་

དྲང་ངེས་བློ་བཟང་དགོངས་གསལ། 49
དེ་བཞིན་ཉིད་ལྟ་དམིགས་པར་ག་ལ་འགྱུར་ཞེས་གསུངས་པ་བཞིན་དུ་ལུགས་གཉིས་
ཀས་ལན་དུ་མར་གསུངས་སོ། །ཞེས་གསུངས་པའི་ཕྱིར་འདིའི་ལུགས་སྔ་མ་སེམས་
ཙམ་པ་དང་། ལུགས་འདི་ཞེས་པ་རང་རྒྱུད་པ་ཡིན་ནོ། ། ཁ་ཅིག གཞན་དབང་
གི་རྟེན་འབྲེལ་ཞེས་སོགས་གསུངས་པས། གཞན་དབང་ལ་གསུངས་ཀྱི་དེས་ནམ་
མཁའ་མཚོན་མི་ནུས་སོ་ཞེ་ན། འདིའི་གཞན་དབང་ཞེས་པ་སྔར་བཤད་པ་ལྟར་
ཆོས་དེ་དང་དེའི་སྟོང་ཉིད་ཀྱི་སྟོང་གཞི་གཞན་དབང་ལ་བྱ་དགོས་ཏེ། དེ་ལྟ་མིན་
པར ༈ གཟུགས་ཉིད་ཀྱང་མི་དམིགས་ན་ཞེས་སོགས་ཀྱི་དོན་ལ། གཟུགས་ཉིད་
ཀྱང་བདེན་པར་མེད་ན། ཞེས་བྱས་ནས། ཆོས་ཀྱི་ཁམས་ཉིད་ཀྱང་མི་དམིགས་
ན་ཆོས་ཀྱི་ཁམས་ཀྱི་དེ་བཞིན་ཉིད་ལྟ་དམིགས་པར་ག་ལ་འགྱུར་ཞེས་པའི་འགྲེལ་
རྐང་ལ་གོང་དང་མཐུན་པའི་ལན་ཇི་ལྟར་བྱ་དགོས་བརྟག་པར་བྱ་ཞིང་། །
རང་ལུགས་གོ་བདེ་བར་བྱས་ན། གཟུགས་ཀྱི་སྟོང་ཉིད་ཀྱི་སྟོང་གཞི་གཞན་
དབང་བདེན་པར་མི་དམིགས་ན། གཟུགས་ཀྱི་དེ་བཞིན་ཉིད་ཀྱང་བདེན་གྲུབ་ཏུ་
དམིགས་པར་ལྟ་ག་ལ་འགྱུར། ཞེས་རྣམ་མཁྱེན་གྱི་བར་ལ་སྦྱར་བར་བྱ་བ་ཁོ་ནའོ།།
འོ་ན། སྐབས་འདིར། ཡོངས་གྲུབ་ཡིན་ན། ཆོས་ཀྱི་བདག་མེད་ཕྲ་མོ་ཡིན་པས་
ཁྱབ་བམ་ཞེ་ན། འདི་ལ་མཁས་པ་ཁ་ཅིག མ་ཁྱབ་སྟེ། གང་ཟག་གི་བདག་མེད་
ཀྱང་ཡོངས་གྲུབ་ཡིན་པའི་ཕྱིར་ཏེ། དབུས་མཐའ་ལས། རྣམ་དག་སྤྱོད་ཡུལ་རྣམ་
གཉིས་ཏེ། །གཅིག་པུ་ཁོ་ནར་བརྗོད་པ་ཡིན། །ཞེས་པས། རྣམ་དག་ཡེ་ཤེས་
གཉིས་བཤད་ཅིང་། དེ་གཉིས་ཀྱི་སྤྱོད་ཡུལ་ལ་རིམ་པ་ལྟར་བདག་མེད་གཉིས་དང་།
དེ་ཡང་མཚན་ཉིད་གསུམ་གྱི་ནང་ནས་ཡོངས་གྲུབ་གཅིག་པུ་ཁོ་ན་འཇོག་པར་བསྟན་

50 དྲང་ངེས་བློ་བཟང་དགོངས་གསལ།
པའི་ཕྱིར། ཟུར་དང་པོ་གྲུབ་སྟེ། འདི་ཉིད་ལས། ལུང་དེ་དྲངས་མ་ཐག་པའི་
མཇུག་ཏུ་ཡེ་ཤེས་གཉིས་ནི་སྒྲིབ་པ་གཉིས་དག་པར་བྱེད་པའི་ཡེ་ཤེས་སོ། །ཞེས་
གསུངས་པའི་ཕྱིར། ཟུར་གཉིས་པ་གྲུབ་སྟེ། དབུས་མཐའི་འགྲེལ་པ་ལས། ཡོངས་
སུ་གྲུབ་པའི་ངོ་བོ་ཉིད་དུ་བརྗོད་དོ། ། ངོ་བོ་ཉིད་གཞན་ནི་རྣམ་པར་དག་པའི་ཡེ་ཤེས་
རྣམ་པ་གཉིས་ཀྱི་ཡུལ་མིན་ནོ། ། ཞེས་གསུངས་པའི་ཕྱིར། ཞེས་བཞེད་ཀྱང་། དབུས་
མཐལ་ལས། སྟོང་པ་ཉིད་དེ་མདོར་བསྡུ་ན། །དེ་བཞིན་ཉིད་དང་ཡང་དག་མཐའ།།
མཚན་མ་མེད་དང་དོན་དམ་དང་། །ཆོས་ཀྱི་དབྱིངས་རྣམས་རྣམ་གྲངས་སོ། །ཞེས་
དོན་དམ་པ་དང་སྟོང་ཉིད་ཡོངས་གྲུབ་སོགས་དོན་གཅིག་པར་གསུངས་ཤིང་། ཡོངས་
གྲུབ་དོན་དམ་ངོ་བོ་ཉིད་མེད་པར་འཆད་པའི་སྐབས་སུ། གོང་དུ་དྲངས་པ་ལྟར།
ཆོས་རྣམས་ཀྱི་ཆོས་བདག་མེད་པ་ཞེས་སོགས་དང་། ཐར་ལམ་གསལ་བྱེད་ལས།
འགྱུར་བ་མེད་པའི་ཡོངས་སུ་གྲུབ་པ་དེ་ནི། རྣམ་པར་དག་པའི་དམིགས་པ་ཞེས་
ཀྱང་བྱ། གང་ལ་དམིགས་ནས་བསྒོམ་པས་ཤེས་སྒྲིབ་དག་པར་འགྱུར་བའི་དེ་བཞིན་
ཉིད་ཞེས་ཀྱང་བྱ་ཞེས་སོགས་ལྟར་ན་འཐད་པར་མ་མངོན་ཏེ། དབུས་མཐའི་ལུང་
དེའི་དོན་དུ། སྒྲིབ་གཉིས་དག་བྱེད་ཀྱི་ཡེ་ཤེས་ཀྱི་སྤྱོད་ཡུལ་ལ་བདག་མེད་ཕྲ་རགས་
གཉིས་དང༌། དེ་ཡང་བདག་མེད་གཉིས་གང་རུང་གི་དབང་དུ་བྱས་པའི་མཚན་
ཉིད་གསུམ་གྱི་ནང་ནས། ཡོངས་གྲུབ་གཅིག་པུ་ཁོ་ནར་འཇོག་ཅེས་པ་ཡིན་པའི་
ཕྱིར༑ འོན་ཀྱང་། སྟོང་མཐུན་ལས། འགོག་བདེན་ཡིན་ན། དེ་བཞིན་ཉིད་
ཡིན་པས་ཁྱབ་པར་འདོད་པ་ལ་ནི། དབུ་སེམས་ཀྱི་མཁས་པ་སུ་ཡང་མི་མཐུན་པ་
མེད་དོ། ། ཅེས་དང་། སེམས་ཙམ་པ་དང་དབུ་མ་རང་རྒྱུད་པ་རྣམས་ཀྱིས་གང་

དྲང་ངེས་བློ་བཟང་དགོངས་གསལ། 51
ཟག་གི་བདག་མེད་དོན་དམ་བདེན་པར་མི་འདོད་ཅིང་། གང་ཟག་གི་བདག་འགོག་
པའི་རིག་པ་ཡང་། ཐ་སྙད་དཔྱོད་བྱེད་ཀྱི་རིགས་པར་འདོད་དོ། །ཅེས་གསུངས་
པ་དང་། རྣམ་བཤད་སྙིང་པོ་རྒྱན་ལས། འགོག་བདེན་དོན་དམ་བདེན་པར་བཞེད་
པའི་ཤིང་རྟ་ཆེན་པོ་རྣམས་ཀྱི་བཞེད་པ་ལྟར་ན་ནི། ཤེར་ཕྱིན་གྱི་མདོའི་སྐབས་འདིར་
བསྟན་པའི་ཡང་དག་མཐའ་དེ་བཞིན་ཉིད་འབའ་ཞིག་ལ་བཤད་པར་བྱ་བ་ཁོ་ནའོ
འགྲེལ་པ་འདིའི་སློབ་དཔོན་འདིའི་བཞེད་པ་ནི་ཞེས་དང་། ཡང་དག་པའི་མཐའ་
དེ་བཞིན་ཉིད་ཙམ་ལ་བྱས་ནས་ཞེས་སོགས་གསུངས་པ་རྣམས་ཚིག་ཟིན་མི་མཐུན་
པས་བློ་ལྡན་རྣམས་ཀྱིས་དཔྱད་པར་བྱ་བའོ།།
བཞི་པ་གྲུབ་པའི་དོན་བསྡུ་སྟོན་པ་ལ། དགོངས་འགྲེལ་ལས། བཅོམ་ལྡན་
འདས་ཀྱིས་དང་པོར་ཝཱ་ར་ཎ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་
ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་འཕགས་པའི་བདེན་པ་བཞིའི་རྣམ་
པ་བསྟན་པས། ཆོས་ཀྱི་འཁོར་ལོ་ངོ་མཚར་རྨད་དུ་བྱུང་བ་སྔོན་ལྷར་གྱུར་བའམ།
མིར་གྱུར་པ་སུས་ཀྱང་མཐུན་པར་འཇིག་རྟེན་དུ་མ་བསྐོར་བ་ཅིག་རབ་ཏུ་བསྐོར་ཏེ
བཅོམ་ལྡན་འདས་ཀྱིས་ཆོས་ཀྱི་འཁོར་ལོ་རབ་ཏུ་བསྐོར་བ་དེ་ཡང་། བླ་ན་མཆིས་པ།
སྐབས་མཆིས་པ། དྲང་བའི་དོན། རྩོད་པའི་གཞིའི་གནས་སུ་གྱུར་པ་ལགས་སོ།།
། སྐྱེ་
བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས
བ་མ་མཆིས་བ་དང་། འགགས་པ་མ་མཆིས་པ་དང་། གཟོད་མ་ནས་ཞི་བ་དང་།
རང་བཞིན་གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ཏེ། ཐེག་པ་
། ཆེས་
ཆེན་པོ་ལ་ཡང་དག་པར་ཞུགས་པ་རྣམས་ལ་སྟོང་པ་ཉིད་སྨོས་པའི་རྣམ་པས

52 དྲང་ངེས་བློ་བཟང་དགོངས་གསལ།
ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་འདས་
ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་། བླ་ན་མཆིས་བ། སྐབས་མཆིས་པ།
དྲང་བའི་དོན། རྩོད་པའི་གཞིའི་གནས་སུ་གྱུར་པ་ལགས་ཀྱི། བཅོམ་ལྡན་འདས་
ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་མཆིས་པ་
དང་༑ འགགས་པ་མ་མཆིས་པ་དང་། གཟོད་མ་ནས་ཞི་བ་དང༌། རང་བཞིན་
གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས། ཐེག་པ་ཐམས་ཅད་ལ་
ཡང་དག་པར་ཞུགས་པ་རྣམས་ལ་ལེགས་པར་རྣམ་པར་ཕྱེ་བ་དང་ལྡན་པ་ངོ་མཚར་
རྨད་དུ་བྱུང་བའི་ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ལྡན་འདས་ཀྱིས་
ཆོས་ཀྱི་འཁོར་ལོ་བསྐོར་བ་འདི་ནི། བླ་ན་མ་མཆིས་པ། སྐབས་མ་མཆིས་པ། ངེས་
པའི་དོན་ལགས་ཏེ། 
རྩོད་པའི་གཞིའི་གནས་སུ་གྱུར་པ་མ་ལགས་སོ། །ཞེས་གསུངས།
དོན་ནི། བླ་ན་མཆིས་པ་ནི། འདི་ལས་བརྗོད་བྱ་སྟོན་ཚུལ་ལྷག་པའི་བཀའ་ཡོད་
པ་དང་། སྐབས་མཆིས་པ་ནི། འདི་ལས་ཕྱིས་བརྗོད་བྱ་སྟོན་ཚུལ་ལྷག་པའི་མདོ་
གསུང་བའི་སྐབས་ཡོད་པ་དང་། དངོས་བསྟན་སྒྲ་ཇི་བཞིན་པ་གཞན་གྱིས་ཚད་
མས་གཞིག་པའི་སྐབས་མཆིས་པ་དང་། རྩོད་པའི་གཞི་ནི། ཚད་ལྡན་མཁས་
པས་སྒྲས་ཟིན་གྱི་དོན་ལ་བརྟགས་ན་རྩོད་པ་མེད་པ་སོགས་ལ་བྱ་བ་ཡིན་ཏེ
། འདི་
ཉིད་ལས། བླ་ན་སྟེ་འདིའི་གོང་ན་ངེས་དོན་གཞན་ཡོད་པའོ། །ཞེས་དང་། ཕྱིས་
མཆོག་ཏུ་འགྱུར་བའི་སྐབས་དང་གཞིག་པའི་སྐབས་མེད་པས། སྐབས་མ་མཆིས་
པ་དང་། དེ་ལྟར་གཏན་ལ་ཕབ་པ་ཡིན་མིན་ལ། མཁས་པས་བརྟགས་ན་རྩོད་པ་
མེད་པ་ལ་བྱ་ཡི། 
རྩོད་པ་གཞན་མེད་པར་སྟོན་པ་མ་ཡིན་ནོ། །ཞེས་གསུངས་

དྲང་ངེས་བློ་བཟང་དགོངས་གསལ། 53
པའི་ཕྱིར། ཁ་ཅིག སྟོན་པས་གསུངས་པའི་འཁོར་ལོ་ཐ་མ་དེ། དང་པོ་གཉིས་
ལས་མཆོག་ཏུ་གྱུར་པ་ཡིན་ཟེར་ན། དང་པོ་གཉིས་ངན་ཞིང་ཐ་མ་དེ་ལས་བཟང་
བ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་པར་འཐག་པ་
བསྡུས་པའི་མདོ་ལས། དམ་པའི་ཆོས་ལ་ལ་ནི་བཟང་བར་འདུ་ཤེས། ལ་ལ་ནི་
ངན་པར་འདུ་ཤེས་ན། དམ་པའི་ཆོས་སྤངས་པ་ཞེས་བྱའོ། །ཞེས་གསུངས་པའི་
ཕྱིར་དང་། གཞན་ཡང་དེས་གསུངས་པའི་དེ་གཉིས་ལ་མཐོ་དམའི་ཁྱད་པར་མེད་
པར་ཐལ། སྟོན་པའི་རྒྱུད་ཀྱི་དེ་གཉིས་ལ་མཐོ་དམའི་ཁྱད་པར་མེད་པའི་ཕྱིར་ཏེ།
སྟོན་པའི་རྒྱུད་ཀྱི་དེ་གཉིས་སངས་རྒྱས་ཡིན་པའི་ཕྱིར། ཁྱབ་སྟེ། མདོ་སྡེ་རྒྱན་ལས།
ཐོག་མ་དང་ནི་དེ་བཞིན་གཞན་ཉིད་དང༌། །རང་གི་མཚན་ཉིད་རང་དང་གཞན་
དུ་འགྱུར། །ཀུན་ནས་ཉོན་མོངས་པ་དང་ཁྱད་པར་ལ། ། སྐྱེ་བ་མེད་པའི་ཆོས་ལ་
བཟོད་པར་བཤད། །ཅེས་ཤེར་ཕྱིན་གྱི་མདོར་མི་སྐྱེ་བའི་ཆོས་ལ་བཟོད་པ་ཐོབ་ཚུལ་
བཤད་པའི་སྐབས་སུ། འཁོར་བ་ལ་ཐོག་མའི་མཐའི་སྐྱེ་བ། སྐྱེས་ཟིན་སླར་དེའི་
ངོ་བོར་སྐྱེ་བ། སྐྱེ་དགོས་ཀྱི་དངོས་པོ་རྫས་རྒྱུན་རིགས་མི་མཐུན་པའི་དངོས་པོའི་
ངོ་བོར་སྐྱེ་བ། ཀུན་བཏགས་ལ་རང་གི་མཚན་ཉིད་ཀྱིས་སྐྱེ་བ། གཞན་དབང་ལ་
རང་དབང་གིས་སྐྱེ་བ། ཡོངས་གྲུབ་ལ་གཞན་འགྱུར་གྱི་སྐྱེ་བ། ཉོན་མོངས་ཀྱི་ས་
བོན་སྤུངས་པ་ལ་སླར་ཉོན་མོངས་སྐྱེ་བ། སངས་རྒྱས་རྣམས་ལ་མཐོ་དམའི་ཁྱད་
པར་གྱི་སྐྱེ་བ་སོགས་མེད་པར་ཤེས་པ་ལ་བྱ་དགོས་པར་བསྟན་པའི་ཕྱིར་རོ། །ཐེག་
པ་ཐམས་ཅད་ལ་ཡང་དག་པར་ཞུགས་པ། ཞེས་པའི་སྐབས་འདིར་བཞེད་ཚུལ་
མང་བས་ཅུང་ཟད་དཔྱད་ན། དེ་ལ་ཐོག་མར་མཁས་པ་ཆེན་པོ་འཇམ་དབྱངས་

54 དྲང་ངེས་བློ་བཟང་དགོངས་གསལ།
ཆོས་རྒྱན་གྱི་ཞལ་སྔ་ནས་ཀྱི་བཞེད་པ་བཀོད་པ་ནི། འདིའི་ཐེག་པ་ཐམས་ཅད་ཅེས་
པ་ཐེག་ཆེན་གྱི་རིགས་ཅན་དང་། ཐེག་དམན་གྱི་རིགས་ཅན་གཉིས་ཀ་ལ་བྱེད་ཅིང་།
འཁོར་ལོ་ཐ་མའི་ཆེད་དུ་བྱ་བའི་གདུལ་བྱར་གྱུར་པའི་རིགས་ཅན་གཉིས་ཀ་ཡོད་དེ།
དེས་ཐེག་དམན་ཐུན་མོང་མ་ཡིན་པའི་མདོ་དང་པོ་བདེན་བཞིའི་ཆོས་འཁོར་གྱི་
དགོངས་པ་གཙོ་བོར་འགྲེལ་བ་དང་། ཐེག་ཆེན་ཐུན་མོང་མ་ཡིན་པ་བར་པའི་དགོངས་
པ་གཙོ་བོར་འགྲེལ་བ་ཡིན་པའི་ཕྱིར་ཏེ། བར་པའི་དགོངས་པ་གཙོ་བོར་དངོས་
སུ་འགྲེལ་བའི་ཤུགས་ལ་དང་པོའི་དགོངས་པ་ཡང་གཙོ་བོར་འགྲེལ་བ་ཡིན་པའི་ཕྱིར་ཏེ།
འདི་ཉིད་ལས། ཕུང་པོ་ལ་སོགས་པ་གཞན་དབང་དང་། དེ་ལ་ཆོས་ཀྱི་བདག་ཏུ་
སྒྲོ་བཏགས་པ་ཀུན་བཏགས་དང་། དེ་དེས་སྟོང་པ་ཆོས་ཀྱི་བདག་མེད་ཀྱི་ཡོངས་
གྲུབ་ཏུ་འཇོག་པ་ཐེག་ཆེན་གྱི་མདོའི་དོན་དུ་དགོངས་འགྲེལ་གྱིས་བཀྲལ་བའི་ཤུགས་
ཀྱིས༈ ཕུང་པོའི་གཞན་དབང་གང་ཟག་གི་བདག་གི་ཀུན་བཏགས་ཀྱིས་སྟོང་བ་
གང་ཟག་གི་བདག་མེད་ཀྱི་ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་གཞག་
དེ་ཙམ་ཞིག་ཐེག་དམན་གྱི་མདོའི་དོན་དུ་གོ་ནུས་ལ། ཞེས་གསུངས་པའི་ཕྱིར། དེ་
ལ་ཁོ་ན་རེ། འཁོར་ལོ་ཐ་མ་ཆོས་ཅན། ཁྱོད་ཀྱིས་ཆོས་ཀྱི་བདག་མེད་མ་བསྟན་
པར་ཐལ། ཐེག་དམན་གྱི་མདོ་ཡིན་པའི་ཕྱིར་ན་མ་ཁྱབ། ཁྱབ་སྟེ། འདི་ཉིད་ལས།
ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་ཕྲ་མོ་མ་བསྟན་ཅིང་། ཞེས་གསུངས་
བའི་ཕྱིར་ན་ཡང་མ་ཁྱབ་སྟེ། དེ་ནི་ཐེག་དམན་ཐུན་མོང་མ་ཡིན་པའི་སྡེ་སྣོད་ལས་
དེ་མ་བསྟན་པའི་དོན་ཡིན་པའི་ཕྱིར། དེ་ལྟ་མིན་ན། སྲིད་པ་འཕོ་བའི་མདོ་ལས།
མིང་ནི་གང་དང་གང་གིས་སུ། །ཆོས་རྣམས་གང་དང་གང་བརྗོད་པ། །དེ་ནི་དེ་

དྲང་ངེས་བློ་བཟང་དགོངས་གསལ། 55
རྣམས་ལ་ཡོད་མིན། །དེ་ནི་ཆོས་རྣམས་ཆོས་ཉིད་དོ། །ཞེས་པའི་མདོ་ཆོས་ཅན།
དེར་ཐལ། དེའི་ཕྱིར་རྟགས་གྲུབ་སྟེ། འདི་ཉིད་ལས། མིང་ནི་གང་དང་གང་
གིས་སུ། །ཞེས་སོགས་ཉན་ཐོས་སྡེ་པ་ལ་གྲུབ་པའི་མདོ་ཡིན་ཡང་། དེ་དག་གིས་
བཤད་པ་དང་དོན་ཁྱད་པར་མེད་པ་མ་ཡིན་ཏེ། ཞེསགསུངས་པའི་ཕྱིར། དེས་ན།
འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ལ་ཐེག་ཆེན་ཐེག་དམན་གཉིས་ཀ་ཡོད་དོ།།
ཞེས་བཞེད་ཅིང་། དེ་ལ་མཁས་པ་ཁ་ཅིག་ནི། འཁོར་ལོ་ཐ་མའི་ཆེད་དུ་བྱ་བའི་
གདུལ་བྱར་གྱུར་པའི་དང་པོ་ཉིད་ནས་ཐེག་དམན་དུ་རིགས་ངེས་ཀྱི་གང་ཟག་ཡོད་
པར་ཐལ། དེ་ཐེག་དམན་གྱི་མདོ་ཡིན་པའི་ཕྱིར། འདོད་ན། དེ་ལ་འཁོར་ལོ་ཐ་
མ་བསྟན་པར་ཐལ། འདོད་པའི ཕྱིར། འདོད་ན། དེ་ལ་མཚན་ཉིད་གསུམ་རང་
མཚན་ཡིན་མིན་ཕྱེ་ནས་བསྟན་པར་ཐལ། འདོད་པའི་ཕྱིར། འདོད་ན། དེ་ལ་
ཆོས་ཀྱི་བདག་མེད་བསྟན་པར་ཐལ། འདོད་པའི་ཕྱིར། འདོད་ན། དེ་ཆོས་ཀྱི་
བདག་མེད་སྟོན་རུང་གི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། དང་པོ་ཉིད་ནས་ཐེག་དམན་དུ་རིགས་ངེས་པའི་གང་ཟག་ཡིན་པའི་ཕྱིར།
ཁྱབ་སྟེ། དང་པོ་ཉིད་ནས་ཐེག་དམན་དུ་རིགས་ངེས་ལ་སྟོང་ཉིད་ཕྲ་མོ་སྟོན་མི་རུང་
ཞིང་དེས་སྟོང་ཉིད་ཕྲ་མོ་མ་རྟོགས་པར་འཇོག་པའི་ཕྱིར་ཏེ། སྐལ་བཟང་མིག་འབྱེད་
ལས༑ ཉན་རང་དུ་རིགས་ངེས་པ། དང་པོ་ཐེག་དམན་གྱི་ལམ་ལ་སློབ་པ་ན་ཆོས་
ཀྱི་བདག་མེད་རྟོགས་མི་དགོས་ཤིང་། དེ་ལྟར་ལམ་གཞན་དུ་མ་ཞུགས་པར་རང་
ལམ་གྱིས་དགྲ་བཅོམ་ཐོབ་པའི་ཐེག་དམན་དགྲ་བཅོམ་ལ་ཆོས་ཀྱི་བདག་མེད་རྟོགས་
པ་མེད་པར་འདོད་པའི་ལེགས་ལྡན་ལ་སོགས་རང་རྒྱུད་པ་གཞན་རྣམས་ཀྱི་ལུགས་

56 དྲང་ངེས་བློ་བཟང་དགོངས་གསལ།
ལའང་ཉན་རང་འཕགས་པ་ཡིན་ན། ཆོས་ཀྱི་བདག་མེད་མ་རྟོགས་པས་ཁྱབ་པར་
ཁས་བླང་དུ་མི་རུང་སྟེ། དེ་དག་ཐམས་ཅད་ཀྱི་ལུགས་ལའང་མ་ངེས་པའི་རིགས་ཅན།
ཞེས་སོགས་གསུངས་པའི་ཕྱིར་དང༌། རྗེ་འཇམ་དབྱངས་ཆོས་རྒྱན་གྱིས་མཛད་
པའི་གསུང་ལན་ཀླུ་སྒྲུབ་དགོངས་རྒྱན་ལས། ཐེག་པ་ཆེན་པོ་ཆེན་པོ་བདུན་ལྡན་
དུ་འཆད་པའི་སྐབས་སུ། ཡེ་ཤེས་ཆེ་བའི་དོན་ལ་ཐེག་ཆེན་ལ་བདག་མེད་གཉིས་
ཀ་རྟོགས་པའི་ཡེ་ཤེས་ཡོད་ཅིང་། ཉན་ཐོས་རིགས་ངེས་པ་ལ་དེ་མེད་པར་བཤད་
པའི་ཕྱིར་ཏེ། མདོ་སྡེ་རྒྱན་ལས། དམིགས་པ་ཆེ་བ་ཉིད་དང་ནི། །དེ་བཞིན་
སྒྲུབ་པ་གཉིས་དག་དང་། ། ཡེ་ཤེས་བརྩོན་འགྲུས་རྩོམ་པ་དང་། །ཐབས་ལ་མཁས་
པར་གྱུར་པ་དེ། །ཆེན་པོ་འདི་དང་ལྡན་པའི་ཕྱིར། །ཐེག་ཆེན་ཞེས་ནི་ངེས་པར་
བརྗོད༑ ༑ཅེས་གསུངས་པའི་ཕྱིར། དེ་བཞིན་དུ་རྒྱུད་བླ་མའི་ལུགས་ལ་ཞེས་གསུངས་
པའི་ཕྱིར་དང་། དེ་ལྟ་མིན་ན། ཐེག་དམན་ཐུན་མོང་མ་ཡིན་པའི་སྡེ་སྣོད་ལས་
ཀྱང་ཆོས་ཀྱི་བདག་མེད་ཕྲ་མོ་བསྟན་པར་ཁས་བླངས་ན། རིག་པའི་གནོད་བྱེད་
ཅི་ཞིག་ཡོད། ཅེས་གསུངས། །
རང་གི་གོ་ཚོད་ནི། རྣམ་བཤད་སྙིང་པོ་རྒྱན་ལས། མདོ་སྡེ་དགོངས་འགྲེལ་
ལྟ་བུས་དེའི་དགོངས་པ་གསལ་བར་ཕྱེ་ནས་བསྟན་དགོས་པའི་རིགས་ཅན་རྣམས་
ནི་ཐེག་པ་ཆེན་པོའི་རིགས་ཅན་ཡིན་ཡང་། སྔ་མ་ལས་དབང་པོ་དམན་པ་ཡིན་ལ།
ཞེས་གསུངས་པར། དེས་ན། འདིའི་ཐེག་པ་ནི། བརྗོད་བྱེད་ཀྱི་ཐེག་པ་འཁོར་
ལོ་གསུམ་དང་། ཐ་མའི་ཆེད་དུ་བྱ་བའི་གདུལ་བྱ་དེ་འཁོར་ལོ་གསུམ་ཀའི་དགོངས་
པ་ཚོལ་བ་ལ་ཞུགས་ཤིང་། དང་པོའི་དེ། དང་པོ་ཙམ་གྱི་དགོངས་པ་ཚོལ་བ་ལ་ཞུགས།

དྲང་ངེས་བློ་བཟང་དགོངས་གསལ། 57
བར་པའི་དེ་བར་པའི་དགོངས་པ་ཚོལ་བ་ཙམ་ལ་ཞུགས་པས་ཐེག་པ་ཐམས་ཅད་ལ་
ཡང་དག་པར་ཞུགས་པ་ཞེས་བྱ་ཞིང༌། དེ་ལ་དགོངས་ནས། འདི་ཉིད་ལས། སྔ་
མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་ལ། འདི་ནི་གཉིས་ཀའི་དབང་དུ་བྱས་བའོ།།
ཞེས་གསུངས་པ་ཡིན་པར་རིགས་ཏེ། དཀའ་འགྲེལ་ལས། སྐབས་འདིར། ཐེག་
པ་ཐམས་ཅད་ཅེས་པ་དགོངས་འགྲེལ་ལས་གསུངས་པའི་འཁོར་ལོ་གསུམ་ཡིན་ལ།
ཞེས་པ་ནས། ལེགས་པར་རྣམ་པར་ཕྱེ་བའི་ཆོས་འཁོར་ཐེག་པ་ཐམས་ཅད་ལ་ཞུགས་
པའི་ཆེད་དུ་གསུངས་པའི་དོན་ནི་དེའོ། །ཞེས་རྗེ་ཉིད་ཀྱིས་ཆེས་གསལ་བར་གསུངས་
བཞིན་དུ། འཁོར་ལོ་གསུམ་པའི་ཆེད་དུ་བྱ་བའི་གདུལ་བྱ་ལ་རིགས་ཅན་གསུམ་
ཀ་ཡོད་པར་སྨྲ་བ་ཁྱེད་ཅག་ནི་མཁས་པ་ཐམས་ཅད་ཀྱི་བཞད་གད་ཀྱི་གནས་སུ་
གསལ་བར་འོས་སོ། །ཞེས་པའི་བར་གསུངས་པའི་ཕྱིར། །
1:|: འོ་ན། མདོ་དེའི་ཆེད་དུ་བྱ་བའི་གདུལ་བྱའི་དོན་ཇི་ལྟ་བུ་ཞེ་ན། དོན་ཇི་
བཞིན་པའི་མདོ་དེ་དང་དེའི་དགོངས་པ་གཞན་གྱིས་བཀྲལ་བ་ལ་མ་ལྟོས་པར་རྫོགས་
པར་རྟོགས་ནུས་ཤིང༌། མདོ་དེ་གང་ལ་གཙོ་བོར་དགོངས་ནས་གསུངས་པ་ཞིག་
ལ་བྱ་དགོས་ཏེ། དཔེར་ན། འཁོར་ལོ་བར་པའི་ཆེད་དུ་བྱ་བའི་གདུལ་བྱ་ལ་དེ་
ལྟར་དགོས་པའི་ཕྱིར་ཏེ། རྣམ་བཤད་སྙིང་པོ་རྒྱན་ལས། དེའི་ཆེད་དུ་བྱ་བའི་
གདུལ་བྱས་ནི་མདོ་སྡེ་གཞན་གྱིས་བཀྲལ་བ་ལ་མ་ལྟོས་པར་ཞེས་སོགས་གོང་དུ་དྲངས་
པ་དེའི་ཕྱིར་དང་། ཕྱི་མ་དགོས་པ་ནི། ཀླུ་སྒྲུབ་ཐོགས་མེད་གཉིས་ཀྱིས་ཐེག་དམན་
གྱི་མདོ་དོན་ཡང་གཞན་གྱིས་བཀྲལ་བ་ལ་མི་ལྟོས་པར་འགྲེལ་ནུས་པས་ཤེས་པའི་
ཕྱིར༑ དེས་ན་རྣམ་བཤད་ཀྱི་ལུང་སྔ་ཕྱི་དེ་གཉིས་ཀྱིས་ཐོག་མེད་མངོན་རྟོགས་རྒྱན་

58 དྲང་ངེས་བློ་བཟང་དགོངས་གསལ།
གྱི་ཆེད་དུ་བྱ་བའི་གདུལ་བྱ་བཀག་མ་བཀག་དཔྱད་གཞིར་སྣང་ངོ༌། །འོ་ན། གསེར་
འཕྲེང་ལས། དེའི་ཚེ་རྗེ་བཙུན་གྱིས་ཐོགས་མེད་ཀྱི་དོན་དུ་མངོན་རྟོགས་རྒྱན་ལ་
སོགས་པ་མཛད་པར་སྔོན་གྱི་མཁས་པ་རྣམས་ལ་གྲགས་ཏེ། ཞེས་གསུངས་པའི་
དོན་ཇི་ལྟ་བུ་ཞེ་ན། ཡོད་དེ་ཐོགས་མེད་ཀྱིས་བྱམས་ཆོས་ལྔ་ལ་བརྟེན་ནས། གསུང་
རབ་ཀྱི་སྲོལ་ཕྱེ་བའི་ཚོགས་ལ་བརྟེན་ནས། རྒྱལ་བའི་གསང་བའི་གནས་ཐམས་
ཅད་མངོན་དུ་འགྱུར་བའི་དོན་ཡིན་པའི་ཕྱིར་ཏེ། རྣམ་བཤད་སྙིང་པོ་རྒྱན་ལས།
རང་ཉིད་ཀྱང་དེ་བཞིན་གཤེགས་པའི་གསང་བའི་གནས་ཐམས་ཅད་ལ་ལྐོག་ཏུ་གྱུར་
པར་མཁྱེན་ནས། ཐུབ་པའི་གསུང་གི་གསང་བ་ཐམས་ཅད་ལ་ལྐོག་ཏུ་མ་གྱུར་བའི་
སྤྱན་མངའ་བ་རྒྱལ་ཚབ་དམ་པ་མཉེས་པར་བྱས་ན་ཅི་འདོད་པའི་དོན་འགྲུབ་བོ་སྙམ་
དུ་དགོངས་ནས་སྒྲུབ་པ་ལ་ཞུགས་པས་ཞལ་མངོན་སུམ་དུ་གཟིགས་ཏེ། བཅོམ་
ལྡན་འདས་ཀྱི་རྫུ་འཕྲུལ་ལ་བརྟེན་ནས་དགའ་ལྡན་དུ་བྱོན་ཏེ། ཆོས་གསན་པས།
གསུང་རབ་མཐའ་དག་གི་དགོངས་པ་ཡོངས་སུ་རྫོགས་པར་རྟོགས་པར་གྱུར་ཏོ།།
འཛམ་བུ་གླིང་པའི་ཕྱི་རབས་ཀྱི་གདུལ་བྱ་རྣམས་རྗེས་སུ་བཟུང་བའི་ཆེད་དུ་དམ་པའི་
ཆོས་ཀྱི་སྐྱེས་ཀྱང་གནང་སྟེ། དེ་ཡང་འབྱེད་རྣམ་པ་གཉིས་དང༌། རྒྱན་རྣམ་པ་
གཉིས་དང་། ཐེག་པ་ཆེན་པོ་རྒྱུད་བླ་མའི་བསྟན་བཅོས་ཏེ། བསྟན་བཅོས་ཆེན་
པོ་ལྔའོ། །ཞེས་གསུངས་པའི་ཕྱིར། འོ་ན། ཐོགས་མེད་ས་འོད་བྱེད་པ་རྙེད་ན།
བྱམས་པའི་རྫུ་འཕྲུལ་ལ་བརྟེན་པ་ཅི་ཞེ་ན། སྐྱོན་མེད་དེ། མོའུ་འགལ་གྱི་བུས་
མའི་དོན་བྱེད་པའི་སྐབས་ཀྱི་རྟོགས་བརྗོད་ལས། སྟོན་པས་ཀྱང་མོའུ་འགལ་གྱི་
བུའི་རྫུ་འཕྲུལ་ལ་བརྟེན་ནས་འོད་ཟེར་ཅན་གྱི་འཇིག་རྟེན་དུ་བྱོན་པར་གསུངས་པ་

དྲང་ངེས་བློ་བཟང་དགོངས་གསལ། 59
དང་མཚུངས་པའི་ཕྱིར། འོ་ན། ཤེར་ཕྱིན་གྱི་མདོ་དུས་ནམ་གྱི་ཚེ་གསུངས་ཞེ་
ན༈ ཁ་ཅིག སྟོན་པ་སངས་རྒྱས་པའི་ཚུལ་བསྟན་ནས་ལོ་དུ་མ་འདས་ནས་གསུངས་ཏེ།
ཀུན་དགའ་བོ། མདོའི་གླེང་གཞིའི་འཁོར་དུ་ཡོད་པ་གང་ཞིག སྟོན་པ་སངས་
རྒྱས་ནས་ལོ་བདུན་གྱི་བར་དུ་ཀུན་དགའ་བོ་སྟོན་པ་དང་མ་མཇལ་བའི་ཕྱིར་ཏེ། ཀུན་
མཁྱེན་ལྔ་པ་ཆེན་པོའི་སྨན་བླའི་མདོ་ཆོག་ལས། གཞོན་ནུ་དོན་ཐམས་ཅད་གྲུབ་
པ་མངོན་པར་རྫོགས་པར་སངས་རྒྱས་པའི་ལོར་ཀུན་དགའ་བོ་འཁྲུངས་ཤིང་། དེ་
ནས་ལོ་བདུན་གྱི་བར་དུ་སྟོན་པ་དང་མ་མཇལ་བས། ཞེས་གསུངས་པའི་ཕྱིར། གོང་
གི་རྟགས་དང་པོ་གྲུབ་སྟེ། གླེང་གཞིའི་མདོ་ལས། དགེ་སློང་སྟོང་ཉིས་བརྒྱ་ལྔ་
བཅུའི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་སོ། །ཐམས་
ཅད་ཀྱང་དགྲ་བཅོམ་པ། ཞེས་པ་ནས། གང་ཟག་གཅིག་མ་གཏོགས་པ་ནི་ཚེ་
དང་ལྡན་པ་ཀུན་དགའ་བོའོ། །ཞེས་པའི་བར་གསུངས་པའི་ཕྱིར། ཞེས་ཟེར།
འཇམ་དབྱངས་ཆོས་ཀྱི་རྒྱལ་མཚན་ནི། སྟོན་པ་སངས་རྒྱས་པའི་ཕྱི་ལོ་བྱ་རྒོད་ཕུང་
པོའི་རིར་ཤེར་ཕྱིན་གྱི་མདོ་གསུངས་ཏེ། དེའི་ཕྱི་ལོ་དུས་འཁོར་རྩ་རྒྱུད་གསུངས་
པ་གང་ཞིག དེ་དང་ཤེར་ཕྱིན་གྱི་མདོ་གསུངས་པ་དུས་མཉམ་པའི་ཕྱིར། དང་
པོ་གྲུབ་སྟེ། དུས་འཁོར་འགྲེལ་ཆེན་ལས། ས་ག་ཉའི་སྐྱ་རེངས་ཤར་བའི་ཚེ་བཅོམ་
ལྡན་འདས་ཤཱཀྱ་ཐུབ་པ་མངོན་པར་རྫོགས་པར་སངས་རྒྱས་ཏེ། དེ་ནས་ཆོས་ཀྱི་
འཁོར་ལོ་བསྐོར་ཞིང་ཐེག་པ་གསུམ་སྟོན་པར་མཛད་ནས་ཟླ་བ་བཅུ་གཉིས་པ། ནག་
པའི་ཉ་ལ་ཤྲི་ཌྷ་ན་ཀ་ཊ་ཀར་ཆོས་ཀྱི་དབྱིངས་ཀྱི་གསུང་གི་དབང་ཕྱུག་གི་དཀྱིལ་འཁོར་
གསུངས་ཏེ། ཞེས་གསུངས་པའི་ཕྱིར། རྟགས་གཉིས་པ་གྲུབ་སྟེ། དུས་འཁོར་

60 དྲང་ངེས་བློ་བཟང་དགོངས་གསལ།
རྩ་རྒྱུད་ལས། སྟོན་པས་བྱ་རྒོད་ཕུང་པོ་རུ། །ཤེས་རབ་ཕ་རོལ་ཕྱིན་ཚུལ་བསྟན།།
མཆོད་རྟེན་དཔལ་ལྡན་འབྲས་སྤུངས་སུ། །དེ་བཞིན་གསང་སྔགས་ཚུལ་གསུངས་
པ༑ ༑ཞེས་གསུངས་པའི་ཕྱིར། ཁ་ཅིག དུས་འཁོར་འགྲེལ་ཆེན་ལས། དེ་ལྟར་
གསུངས་པ་མི་འཐད་དེ། ཤེར་ཕྱིན་གྱི་མདོའི་གླེང་གཞིའི་འཁོར་དུ་ཀུན་དགའ་
བོ་ཡོད་པ་གང་ཞིག དེའི་ཚེ་དེ་བསྙེན་པར་རྫོགས་མ་ཟིན་པའི་ཕྱིར། ཞེས་ཟེར་
བ་ནི་མ་བརྟགས་པའི་བབས་ཆོལ་ཏེ། བྱ་རྒོད་ཕུང་པོའི་རིར་ཤེར་ཕྱིན་གྱི་མདོ་དང་
པོར་གསུངས་པའི་འཁོར་དུ་ཀུན་དགའ་བོ་མེད་ཀྱང་ཕྱིས་ཤེར་ཕྱིན་གྱི་མདོའི་གླིང་
གཞིའི་འཁོར་དུ་ཀུན་དགའ་བོ་ཡོད་པ་མི་འགལ་ཏེ། དང་པོར། ཝཱ་ར་ཎ་སིར་
ལྔ་སྡེ་ལ་བདེན་བཞི་གསུང་པའི་འཁོར་དུ་ཀུན་དགའ་བོ་མེད་ཀྱང་། དེས་བཅོམ་
ལྡན་འདས་ལ་བདེན་བཞིའི་ཆོས་འཁོར་ཕྱིས་ཐོས་ནས། བདེན་གཞིའི་ཆོས་འཁོར་
གྱི་བཀའ་བསྡུ་མཛད་པའི་ཚེ། འདི་སྐད་བདག་གིས། ཞེས་སོགས་གསུངས་པ་
མི་འགལ་བ་བཞིན་ནོ། །ཞེས་གསུངས། བུ་སྟོན་ཆོས་འབྱུང་ལས། དེ་ནས་
འཕོངས་འགྲན་པར་བྱེད་དེ་ཀུན་དགའ་བོས་རྒྱང་གྲག་གཉིས། ལྷས་བྱིན་གྱིས་རྒྱང་
གྲག་བཞི། མཛེས་དགའ་བོས་རྒྱང་གྲག་དྲུག བེ་ཅོན་ཅན་གྱིས་དཔག་ཚད་གཉིས་
ཀྱི་ཕ་རོལ་ཏུ་ལྕགས་རྔ་རེ་འབེན་དུ་བཙུགས་པ་ལ་རང་རང་གི་ལ་ཕོག་གི དེ་ཕན་
ཆད་ལ་མ་ཕོག་གོ །བྱང་ཆུབ་སེམས་དཔས་ནི། རྒྱང་གྲག་བཅུའི་ཕ་རོལ་ཏུ་ཞེས་
སོགས་ཀྱིས་སྟོན་པ་སྒྱུ་རྩལ་འགྲན་དུས་ནས་ཀུན་དགའ་བོ་ཡོད་པར་བཤད་པ་དཔེ་
མ་དག་པ་འབྱམས་ཀླས་པ་ཡིན་ནམ་སྙམ་སྟེ། བརྒྱད་སྟོང་འགྲེལ་ཆེན་ལས། བཅོམ་
ལྡན་འདས་མངོན་པར་རྫོགས་པར་སངས་རྒྱ་བ་ལ་མངོན་པར་དགའ་བའི་ལྷ་མོ་རྣམས་

དྲང་ངེས་བློ་བཟང་དགོངས་གསལ། 61
ཀྱིས་བྱེ་བ་ཕྲག་སུམ་ཅུ་རྩ་གསུམ་གྱིས་བསྐོར་བའི་བདུད་མཚོན་ཆ་སྣ་ཚོགས་པའི་
ཆར་རྣམ་པར་འབེབས་པ་ལ། བྱམས་པ་སྟོང་གིས་རྒྱལ་པར་མཛད་ནས་བཅོམ་
ལྡན་འདས་མངོན་པར་རྫོགས་པར་སངས་རྒྱས་པ་ཞེས་བྱ་བ་རྒྱལ་པོ་ཟས་གཙང་
མ་ལ་ཞུས་པ་ལ་དགའ་བ་ཆེན་པོ་འཇུག་པ་ལས་སྐྱེས་པའི་ཕྱིར། འདི་ཀུན་དགའ་
བོ་ཞེས་མིང་དུ་བཏགས་པ་ཡིན་ནོ། །ཞེས་གསུངས་པར། ་ :
རང་ལུགས་ནི། སྟོན་པས་དང་པོར་ཤེར་ཕྱིན་གྱི་མདོ་གསུངས་ཤིང་། མྱ་
ངན་ལས་འདའ་བའི་ཚུལ་སྟོན་རྒྱུའི་ལོ་དེའི་ནག་པའི་ཉ་ལ་དུས་འཁོར་རྩ་རྒྱུད་གསུངས་
ལ༑ འདི་དག་གི་མཐའ་དཔྱོད་རྒྱས་པར་རྩོད་དུས་ཀྱི་ཐམས་ཅད་མཁྱེན་པ་ནོར་
བཟང་རྒྱ་མཚོའི་དྲི་མེད་འོད་རྒྱན་དུ་གསུངས་པས་དེར་བལྟས་པ་ཙམ་གྱིས་གོང་གི་
དོགས་པའི་གནད་དེ་དག་ལས་གྲོལ་བར་འགྱུར་རོ། ། ཁ་ཅིག འཁོར་ལོ་ཐ་མ་
ཡིན་ན། ལེགས་པར་རྣམ་པར་ཕྱེ་བའི་ཆོས་འཁོར་ཡིན་པས་ཁྱབ་ཟེར་ན། འདུལ་
བ་རུང་མཐུན་གྱི་མདོ་ཆོས་ཅན། དེར་ཐལ། དེའི་ཕྱིར། རྟགས་གྲུབ་ཅིང་། འདོད་
མི་ནུས་ཏེ། འདི་ཉིད་ལས། འཁོར་ལོ་གསུམ་པ་ངེས་དོན་དུ་གསུངས་པ་ཡང་།
སྔར་བཤད་པ་ལྟར་ལེགས་པར་རྣམ་པར་ཕྱེ་བ་རྣམས་ཡིན་གྱི་ཐམས་ཅད་མ་ཡིན་
པ་ནི་མདོ་ཉིད་ལས་ཀྱང་ཤིན་ཏུ་གསལ་ལ། དཔེར་ན་མྱ་ངན་ལས་འདའ་ཁར་འདུལ་
བ་མདོར་བསྡུས་ཞེས་བྱ་བ་རུང་མཐུན་དུ་གྲགས་པ་གསུངས་ཀྱང་། དེ་མདོ་འདིས།
ངེས་དོན་དུ་སྟོན་པ་མིན་པ་བཞིན་ནོ། ། ཞེས་གསུངས་པའི་ཕྱིར། འདི་དག་ལ་
བརྗོད་པར་བྱ་བ་མང་ཡང་རེ་ཞིག་དེ་ཙམ་མོ།། དེར་
ས་བཅད་གཉིས་པ། དེའི་དོན་ཐོགས་མེད་ཀྱིས་བཀྲལ་ཚུལ་ཡོད་དེ། །

62 དྲང་ངེས་བློ་བཟང་དགོངས་གསལ།
ས་སྡེ་ལྔ། 
སྡོམ་རྣམ་པ་གཉིས་ཏེ་བདུན་དུ་བཀྲལ་བའི་ཕྱིར། ས་སྡེ་ལྔ་ཡང་ཡོད་དེ།
སའི་དངོས་གཞི། གཞི་བསྡུ་བ། རྣམ་གྲངས་བསྡུ་བ། གཏན་ལ་དབབ་པ་བསྡུ་བ།
རྣམ་པར་བཤད་པའི་སྒོ་བསྡུ་བ་རྣམས་སུ་ཡོད་ལ། སའི་དངོས་གཞིར་སའི་ཚོགས་
བཅུ་བདུན་དུ་བསྡུས་པ་ཡིན་ཅིང་། དེ་ཡང་རྟེན་སྤྱོད་པ་འབྲས་བུ་གསུམ་གྱི་དབང་
དུ་བྱས་ནས་བསྡུས་ལ། རྟེན་ལ་ཡང་རྣམ་ཤེས་ལྔ་ལྡན་གྱི་ས་དང༌། ཡིད་ཀྱི་ས་
གཉིས་རྟེན་གྱི་རང་བཞིན། རྟོག་བཅས་དཔྱོད་བཅས་དང༌། རྟོག་མེད་དཔྱོད་
བཅས་དང་རྟོག་མེད་དཔྱོད་མེད་ཀྱི་ས་གསུམ་རྟེན་གྱི་འཇུག་ཚུལ
། མཉམ་པར་
བཞག་མ་བཞག་དང་། སེམས་ཡོད་མེད་ཀྱི་ས་བཞི་རྟེན་གྱི་གནས་སྐབས། ཐོས་
བསམ་སྒོམ་གསུམ་གྱི་ས་གསུམ་སྤྱོད་པའི་དབང་དུ་བྱས་པ
། བྱང་ས་ཉན་ས་རང་
རྒྱལ་གྱི་ས་གསུམ་གནས་སྐབས་ཀྱི་ས་དང༌། ལྷག་བཅས་ལྷག་མེད་ཀྱི་ས་གཉིས་
མཐར་ཐུག་གི་འབྲས་བུའི་དབང་དུ་བྱས་ཏེ་བསྡུས་པ་ཡིན་པའི་ཕྱིར་ཏེ། སའི་དངོས་
གཞི་ལས། སྡོམ་ནི། རྣམ་ཤེས་ལྔ་དང་ལྡན་པའི་ས། །ཡིད་ཀྱི་ས་དང་གཞན་
གཉིས་ཏེ། །རྟོག་དཔྱོད་བཅས་ལ་སོགས་པ་དང་། །ཏིང་འཛིན་གནས་པ་མ་ཡིན་དང༌།།
སེམས་ཡོད་དང་ནི་སེམས་མེད་དང༌། །ཐོས་དང་བསམ་དང་སྒོམ་པ་དང་། །དེ་
བཞིན་ཐེག་པ་གསུམ་ལྡན་དང༌། །ཕུང་པོར་བཅས་དང་ཕུང་མེད་གཞན། །ཞེས་
གསུངས་པའི་ཕྱིར། སྡོམ་རྣམ་པ་གཉིས་ཀྱང་ཡོད་དེ། ཐེག་པ་ཐུན་མོང་བའི་སྡོམ་
མངོན་པ་ཀུན་ལས་བཏུས་དང་། ཐེག་ཆེན་ཐུན་མོང་མ་ཡིན་པའི་སྡོམ་ཐེག་བསྡུས་
གཉིས་སུ་ཡོད་པའི་ཕྱིར། དབྱིག་གཉེན་གྱི་པྲ་ཀ་ར་ཎ་སྡེ་བརྒྱད་ཀྱང་ཇི་ལྟ་བུ་ཞེ་ན
ཡོད་དེ། སུམ་ཅུ་པ། ཉི་ཤུ་པ། ཕུང་པོ་ལྔའི་རབ་བྱེད། ལས་གྲུབ་པའི་རབ་བྱེད།

དྲང་ངེས་བློ་བཟང་དགོངས་གསལ། 63
རྣམ་བཤད་རིག་པ། རྟེན་འབྲེལ་མདོ་འགྲེལ། མདོ་སྡེ་རྒྱན་གྱི་འགྲེལ་པ། དབུས་
མཐའི་འགྲེལ་པ་རྣམས་ལ་བྱེད་པའི་ཕྱིར། དེ་རྣམས་ཀྱི་སྟེང་དུ། བྱམས་ཆོས་ལྔ་
བསྣན་པ་ལ་བྱམས་པ་དང་འབྲེལ་བའི་ཆོས་ཉི་ཤུ་ཞེས་བྱའོ།། །
དེས་ན། དེ་ལྟར་ཐོགས་མེད་ཀྱིས་བཀྲལ་ཚུལ་བཤད་པ་ལ་གཉིས། སྒྲོ་
འདོགས་ཀྱི་མཐའ་ངོས་བཟུང་བ་དང་། དེ་ཇི་ལྟར་འགོག་པའི་ཚུལ་བཤད་པའོ།།
དེ་གཉིས་རེ་རེ་ལ་ཡང་བྱང་ས་བསྡུ་བ་སོགས་ནས་བཤད་ཚུལ་སོ་སོར་ཡོད་ཀྱང་གནད་
གཅིག་ཅིང་། བློ་དམན་རང་དང་སྐལ་བ་མཉམ་པ་རྣམས་འཇུག་པ་བདེ་བའི་ཕྱིར་
ཕྱོགས་གཅིག་ཏུ་བཤད་པར་བྱའོ།། །
དང་པོ་སྟོན་པ་ལ། བསྡུ་བ་ལས། དེ་ལ་བྱིས་པ་རྣམས་ནི་བརྗོད་པར་བྱ་བའི་
དངོས་པོ་ལ་རྒྱུ་ལྔས་མིང་ཇི་ལྟ་བ་དང་བརྗོད་པ་ཇི་ལྟ་བ་བཞིན་དུ་ངོ་བོ་ཉིད་དུ་མངོན་པར་
ཞེན་པར་རིགས་པར་བྱ་སྟེ། ཞེས་གསུངས། དོན་ནི། སྐབས་འདིའི་སྒྲོ་འདོགས་ཀྱི་
མཐའ་ཡོད་དེ། བྱིས་པ་རྣམས་ཀྱི་རྒྱུད་ལ། གཉིས་སྣང་གི་བག་ཆགས་ཀྱིས་བསྐྱེད་
པའི་དབང་གིས་བརྗོད་པར་བྱ་བའི་དངོས་པོ། གཞན་དབང་། རང་གི་དངོས་མིང་
དང་༑ རང་བརྗོད་པའི་སྒྲའི་བརྗོད་གཞིར་གནས་ཚུལ་གྱི་ངོས་ནས་གྲུབ་པའི་ངོ་བོ་ཉིད་
དུ་ཞེན་པའི་ཞེན་རིག་དེ་སྒྲོ་འདོགས་ཀྱི་མཐའ་ཡིན་པའི་ཕྱིར་ཏེ། འདི་ཉིད་ལས། དེའི་
ཕྱིར་གཟུགས་ཀྱི་ཐ་སྙད་བཏགས་པའི་ཚེ་སྔོན་པོ་གཟུགས་ཀྱི་ཐ་སྙད་འདོགས་པའི་
གཞི་ཡིན་པ་དེ། ཇི་ལྟར་སྣང་བ་བལྟས་པ་ན་མིང་དང་བརྡས་བཞག་པ་མ་ཡིན་པར་
རང་གི་གནས་ལུགས་ཀྱི་དབང་གིས་གྲུབ་པ་བཞིན་དུ་སྣང་ངོ༌། །སྔོན་པོ་དེ་ཇི་ལྟར་
སྣང་བ་བཞིན་དུ་གྲུབ་པར་འཛིན་པ་ནི། སྔོན་པོ་ལ། གཟུགས་སོ་ཞེས་མིང་དུ་

64 དྲང་ངེས་བློ་བཟང་དགོངས་གསལ། །
བཏགས་པ་ལ་རང་གི་མཚན་ཉིད་ཀྱིས་གྲུབ་པར་འཛིན་པའི་སྒྲོ་འདོགས་ཡིན་ལ
། ཞེས་
དང་༑ དཀའ་འགྲེལ་ལས། འདི་དག་གལ་ཆེ་བས་ཞིབ་ཏུ་བཤད་ན། ཞེས་པ་ནས།
དེ་ལྟར་སྔོན་འཛིན་མིག་ཤེས་དེ་ཆོས་ཀྱི་བདག་འཛིན་སོགས་སུ་འདོད་པ་ནི་མ་ཡིན་
ནོ༑ ༑ ཞེས་པའི་བར་གསུངས། དེ་ལ་ཁོ་ན་རེ། སྟོང་ཉིད་སྟོང་ཉིད་འཛིན་པའི་
རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པར་ཐལ། འདོད་པའི་ཕྱིར།
འདོད་ན། སྟོང་ཉིད་ཆོས་ཅན། དེ་ལྟར་གྲུབ་པར་ཐལ། དེའི་ཞེན་ཡུལ་དུ་རང་
གི་མཚན་ཉིད་ཀྱིས་གྲུབ་པའི་ཕྱིར་ན། མ་ཁྱབ་བམ་སྙམ་ཏེ། དེའི་ཞེན་གཞི་ཞེས་
པ་ནི། སྔོན་པོ་སྔོན་པོ་འཛིན་པའི་མིག་ཤེས་ལ། མིང་དང་ཐ་སྙད་ཀྱི་གཞིར་སྔོན་
པོ་རང་གི་གནས་ཚོད་ཀྱི་ངོས་ནས་གྲུབ་པར་སྣང་ཞིང་། རྗེས་ཀྱི་རྟོག་པས་དེ་ལྟར་
གྲུབ་པར་ཞེན་པའི་གཞི་ལ་བྱ་ལ། དེར་སྔོན་པོ་རང་གི་གནས་ཚོད་ཀྱི་ངོས་ནས་
མ་གྲུབ་པའི་ཕྱིར་ཏེ། 
བག་ཆགས་ཀྱིས་བསླད་པ་མ་ཡིན་པར་རྟོག་པ་དེ་ལ་སྔོན་
པོ་རང་གི་ངོས་ནས་དེ་འདྲའི་རྣམ་པ་མ་བལྟས་པའི་ཕྱིར་ཏེ
། ཀུན་བཏགས་བདེན་
གྲུབ་ཏུ་འཛིན་པའི་རྟོག་པ་ལ་ཀུན་བཏགས་ཀྱི་རང་གི་གནས་ཚོད་ཀྱི་ངོས་ནས་བདེན་
གྲུབ་ཀྱི་རྣམ་པ་མ་བལྟས་པའི་ཕྱིར་ཏེ་ཀུན་བཏགས་བདེན་མེད་ཀུན་བཏགས་ཀྱི་གནས་
ལུགས་ཡིན་པའི་ཕྱིར་ཏེ། དཀའ་འགྲེལ་ལས། སྔོན་པོ་སྔོནའཛིན་རྟོག་པའི་གཞི་
ཡིན་པའི་དོན་ཡང་། སྔོན་འཛིན་དབང་ཤེས་ལ་སྔོན་པོ་ངོ་བོ་དང་ཁྱད་པར་གྱི་ཐ་
སྙད་ཀྱི་གཞིར་སྔོན་པོ་རང་གི་གནས་ཚུལ་གྱི་ངོས་ནས་གྲུབ་པར་སྣང་བ་བཞིན་དུ
སྣང་བའི་སྣང་བ་དེ་ལ་རྗེས་ཀྱི་རྟོག་པས་ཞེན་ནས། འདི་སྔོན་པོའོ་ཞེས་སོགས་ཀྱི་
ཐ་སྙད་བྱེད་ཅིང༌། ཞེས་པ་ནས། དེའི་ཕྱིར་སྔོན་འཛིན་དབང་ཤེས་ལ་ཚུལ་དེ་

དྲང་ངེས་བློ་བཟང་དགོངས་གསལ། 65
ལྟར་དུ་སྣང་བའི་སྔོ་སོགས་དེ་ལ་རྟོག་པའི་ཞེན་གཞི་ཞེས་བཞག་པ་ཡིན་པས། མདོ་
སྡེ་པ་སོགས་ཀྱི་སྐབས་སུ། གཟུགས་སོགས་རྟོག་པའི་ཞེན་ཡུལ་ཡིན་པ་ཙམ་དང་
མི་འདྲའོ། །ཞེས་བའི་བར་གསུངས་པའི་ཕྱིར། གོང་གི་རྟགས་གྲུབ་སྟེ། དེའི་
གཞལ་བྱར་རང་གི་མཚན་ཉིད་ཀྱིས་གྲུབ་པའི་ཕྱིར་ཏེ། དེ་ལ་རང་ངོས་ནས་རང་
འདྲའི་རྣམ་པ་བལྟས་པའི་ཕྱིར་ཏེ། དེ་དེ་ལ་མ་འཁྲུལ་བ་ཡིན་པའི་ཕྱིར། །
གཉིས་པ་སྟོན་པ་ལ། ཐེག་བསྡུས་ལས། མིང་གི་སྔ་རོལ་བློ་མེད་ཕྱིར། །མང་
བའི་ཕྱིར་དང་མ་ངེས་ཕྱིར། །དེ་ཡི་བདག་ཉིད་བདག་མང་དང་། །བདག་འདྲེས་
འགལ་བས་འགྲུབ་པར་འགྱུར། །ཞེས་གསུངས། དོན་ནི། གཟུགས་རུང་ཆོས་ཅན།
གཟུགས་འཛིན་རྟོག་པའི་ཞེན་གཞིར་རང་གི་བདག་ཉིད་ཀྱིས་མ་གྲུབ་སྟེ། དེ་ལྟར་
གྲུབ་ན། ཁྱོད་ལ་གཟུགས་སོ་སྙམ་པ་དེ་བརྡའ་ལ་ལྟོས་མེད་དུ་གྲུབ་དགོས། དེ་
ལྟར་ན། ཁྱོད་ལ་གཟུགས་སོ་སྙམ་དུ་འཛིན་པ་དེ། ཁྱོད་ལ་གཟུགས་ཞེས་པའི་
མིང་སྦྱར་བའི་སྔ་རོལ་ནས་གྲུབ་དགོས་པ་ལས་མ་གྲུབ་པའི་ཕྱིར། ཞེས་པ་ནི། མིང་
གི་སྔ་རོལ་བློ་མེད་ཕྱིར། །དེ་ཡི་བདག་ཉིད། འགལ་བས་འགྲུབ་བར་འགྱུར། ཞེས་
པའི་དོན་དང་། བརྒྱ་བྱིན་ཆོས་ཅན། ཁྱོད་བརྒྱ་བྱིན་དང༌། དབང་པོ་དང་།
གྲོང་འཇོམས་སོགས་མིང་མང་པོ་འཇུག་པའི་གཞིར་རང་གི་མཚན་ཉིད་ཀྱིས་མ་གྲུབ་
སྟེ༑ དེ་ལྟར་གྲུབ་ན། ཁྱོད་དོན་གྱི་བདག་ཉིད་མང་པོར་འགྱུར་དགོས་པ་ལས།
དོན་བདག་མང་པོ་མ་ཡིན་པའི་ཕྱིར། ཞེས་པ་ནི། མང་བའི་ཕྱིར་དང༌། བདག་
མང་དང་། འགལ་བས་འགྲུབ་པར་འགྱུར། ཞེས་པའི་བར་དང་། ཤར་ནུབ་ཀྱི་
ལྟོ་ལྡིར་བ་གཉིས་ཆོས་ཅན། ཁྱོད་བུམ་པ་ཞེས་པའི་མིང་གཅིག་འཇུག་པའི་གཞིར་

66 དྲང་ངེས་བློ་བཟང་དགོངས་གསལ།
རང་གི་གནས་ཚུལ་གྱིས་མ་གྲུབ་སྟེ། དེ་ལྟར་ན་ཁྱོད་ལ་མིང་གཅིག་འཇུག་པ་དེ།
བདག་ཉིད་གཅིག་པའི་དབང་གིས་གནས་ཚོད་ཀྱི་སྒོ་ནས་འཇུག་དགོས་པ་ལས། ཁྱོད་
བདག་ཉིད་གཅིག་ཏུ་མ་ངེས་པའི་ཕྱིར། ཞེས་པ་ནི། མ་ངེས་ཕྱིར། བདག་འདྲེས་
འགལ་བས་འགྲུབ་པར་འགྱུར། ། ཞེས་པའི་དོན་ནོ། །དེས་ན། སྐབས་འདིའི་
སྐུར་འདེབས་ཀྱི་ལྟ་བ་དབུ་མ་དང་། སྒྲོ་འདོགས་ཀྱི་ལྟ་བ་དོན་སྨྲ་སྡེ་གཉིས་ལ་ཡོད་
ཅིང་༑ སྒྲོ་སྐུར་གྱི་ལྟ་བ་ཡང་ཀུན་བཏགས་ཀྱི་དབང་དུ་བྱས་པ་ཡིན་ཏེ། འདི་
ཉིད་ལས། སྒྲོ་འདོགས་ལ་ནི་ཀུན་བཏགས་དང་། ལྷན་སྐྱེས་གཉིས་ཡོད་ལ། ཀུན་
བཏགས་ནི་གཞན་སྡེ་དང་། རང་སྡེ་དོན་སྨྲ་གཉིས་ཀྱི་ལུགས་སོ། །ཞེས་དང་།
སྐུར་འདེབས་ནི་གྲུབ་མཐས་བཞག་པ་ཁོ་ན་དང་། དེ་ཡང་། རང་སྡེ་ངོ་བོ་ཉིད་
མེད་པར་སྨྲ་བའི་ལུགས་སུ་སྔར་བཤད་པ་བཞིན་ནོ། །ཞེས་གསུངས་པའི་ཕྱིར། །
བྱས་པ་ལ་ཁོ་ན་རེ། མདོ་སྡེ་བའི་རྒྱུད་ལ་ཀུན་བཏགས་རང་གི་མཚན་ཉིད་ཀྱིས་
གྲུབ་པར་འཛིན་པའི་རྟོག་པ་ཀུན་བཏགས་ཡོད་པར་ཐལ། དམ་བཅའ་དེའི་ཕྱིར། །
འདོད་ན། མདོ་སྡེ་པས་ཀུན་བཏགས་རང་གི་མཚན་ཉིད་ཀྱིས་གྲུབ་པར་ཁས་ལེན་
པར་ཐལ། འདོད་པའི་ཕྱིར། ཞེ་ན། མ་ཁྱབ་སྟེ། དེའི་རྒྱུད་ལ་ཀུན་བཏགས་
རང་གི་གནས་ཚོད་ཀྱི་ངོས་ནས་གྲུབ་པར་འཛིན་པ་ཡོད་ཅིང་། དེ་ལྟར་འཛིན་པ་
དེ་ཀུན་བཏགས་རང་གི་མཚན་ཉིད་ཀྱིས་གྲུབ་པར་འཛིན་པ་དང་བདེན་གྲུབ་ཏུ་འཛིན་
པ་ཡང་ཡིན་པའི་ཕྱིར་ཏེ། འདི་ཉིད་ལས། དོན་དམ་པར་ཡོད་པར་འཛིན་པ་ཚིག་
གིས་གསལ་བར་མ་བསྟན་ཀྱང་། རང་གི་མཚན་ཉིད་ཀྱིས་ཡོད་ན། དོན་དམ་
པར་ཡོད་པ་གཞུང་གི་དོན་ཡིན་པས། ཞེས་གསུངས་པའི་ཕྱིར། དེ་ལྟ་མིན་ན།

དྲང་ངེས་བློ་བཟང་དགོངས་གསལ། 67
རང་རྒྱུད་པའི་རྒྱུད་ཀྱི་གྲུབ་མཐས་བསླད་པའི་དབང་གིས། གཟུགས་གཟུགས་འཛིན་
རྟོག་པའི་ཞེན་གཞིར་རང་མཚན་དུ་འཛིན་པའི་རྟོག་པ་དེ་ཆོས་ཀྱི་བདག་འཛིན་ཡིན་
ནམ་མིན། མིན་ན། དེ་དེ་ལྟར་སྟོང་བའི་སྟོང་ཉིད་སྟོང་ཉིད་ཕྲ་མོ་མ་ཡིན་པས་
སྐབས་འདིར་དེ་ལས་ཐ་ཆད་པ་གང་ཞིག་ཡོད། ཡིན་ན། དེ་ཆོས་ཅན། ཆོས་
ཀྱི་བདག་འཛིན་ཀུན་བཏགས་ཡིན་པར་ཐལ། ཤེས་སྒྲིབ་ཀུན་བཏགས་གང་ཞིག
ཆོས་ཀྱི་བདག་འཛིན་ཡིན་པའི་ཕྱིར། དང་པོ་གྲུབ་སྟེ། ཆོས་ཅན་དེའི་ཕྱིར། ཕྱི་
མ་ཁས། རྩ་བར་འདོད་ན། རང་རྒྱུད་པའི་རྒྱུད་ལ། ཆོས་ཀྱི་བདག་འཛིན་ཀུན་
བཏགས་ཡོད་པར་ཐལ་ལོ། །འདོད་ན། རང་རྒྱུད་པས་ཆོས་བདག་ཁས་ལེན་
པར་ཐལ། འདོད་པའི་ཕྱིར། ཁྱབ་པ་སོང་། འོ་ན། སྐབས་འདིའི་རྫས་བཏགས་
ཀྱི་ཁྱད་པར་ཇི་ལྟ་བུ་ཞེ་ན། ཡོད་དེ། རང་ཉིད་ཀྱི་ངོ་བོ་ངོས་བཟུང་བ། རང་ཉིད་
ལས་དོན་གཞན་པའི་ཆོས་གཞན་བཟུང་བ་ལ་ལྟོས་པ་དེ། བཏགས་ཡོད་དང་། དེ་
ལྟར་ལྟོས་མི་དགོས་པ་དེ་སྐབས་འདིའི་རྫས་ཡོད་དུ་འཇོག་པ་ཡིན་པའི་ཕྱིར་ཏེ། བསྡུ་
བ་ལས། གང་ཅི་ཡང་རུང་སྟེ། དེ་ལས་གཞན་པ་དག་ལ་མི་ལྟོས་ཤིང་། དེ་ལས་
གཞན་པ་དག་ལ་མི་བརྟེན་པར་རང་གི་མཚན་ཉིད་ཀྱིས་འདོགས་པར་བྱེད་པ་དེ་ནི་
མདོར་ན་རྫས་སུ་ཡོད་པ་ཡིན་པར་རིགས་པར་བྱའོ། །གང་ཅི་ཡང་རུང་སྟེ། དེ་
ལས་གཞན་པ་དག་ལ་ལྟོས་ཤིང་། དེ་ལས་གཞན་པ་དག་ལ་བརྟེན་ནས་རང་གི་
མཚན་ཉིད་འདོགས་པར་བྱེད་པ་དེ་ནི། མདོར་ན་བཏགས་པའི་ཡོད་པར་རིགས་
པར་བྱ་ཡི་རྫས་སུ་ཡོད་པ་ནི་མ་ཡིན་ཏེ། ཞེས་གསུངས་པའི་ཕྱིར། འོ་ན། བཏགས་
ཡོད་དང་། དོན་དམ་དུ་ཡོད་པ་འགལ་ལམ་ཞེ་ན། མི་འགལ་ཏེ། འདི་ཉིད་ལས།

68 དྲང་ངེས་བློ་བཟང་དགོངས་གསལ།
ཀུན་གཞིའི་བག་ཆགས་ལྟ་བུ་བཏགས་ཡོད་དུ་གསུངས་ཀྱང་། སྔར་བཤད་པའི་
དོན་དམ་པར་ཡོད་པ་མི་འགལ་ཏེ། མིང་དང་རྟོག་པས་བཏགས་པའི་བཏགས་ཡོད་
དང་ནི་འགལ་ལོ། །ཞེས་གསུངས་པའི་ཕྱིར། འོ་ན། བཏགས་ཡོད་ཡིན་ན། ཐ་
སྙད་ཀྱི་དབང་གིས་བཞག་པས་ཁྱབ་བམ། ཞེ་ན། མ་ཁྱབ་སྟེ། ཀུན་གཞིའི་བག་
ཆགས་དང་གང་ཟག་ལྟ་བུས་མ་ངེས་པའི་ཕྱིར་ཏེ། དེ་གཉིས་དོན་དམ་དུ་གྲུབ་པའི་ཕྱིར།
ཁྱབ་སྟེ། འདི་ཉིད་ལས། སྔར་བཤད་པའི་ངོ་བོ་ཉིད་དང་པོ། ཐ་སྙད་དུ་ཡོད་ལ།
དོན་དམ་པར་མེད་པ་དང་། ངོ་བོ་ཉིད་ཐ་མ་གཉིས་དོན་དམ་པར་ཡོད་ལ་ཐ་སྙད་
དུ་མེད་པས། བྱང་ས་དང་བསྡུ་བ་ལས། སྔར་ལྟར་གསུངས་ཤིང་། ཞེས་དང་།
ཐ་སྙད་ཀྱི་དབང་གིས་བཞག་པ་མ་ཡིན་པའི་རང་གི་མཚན་ཉིད་ཀྱིས་གནས་པའི་དོན་
དམ་དུ་གྲུབ་པ་འདི་པ་ལ་མི་འགལ་ལོ། །ཞེས་གསུངས་པའི་ཕྱིར། འོ་ན། དབུས་
མཐའ་ལས། དོན་དང་ཐོབ་དང་སྒྲུབ་པ་ནི། །དོན་དམ་རྣམ་པ་གསུམ་དུ་འདོད།།
ཅེས་གསུངས་པའི་དོན་དམ་གསུམ་འཇོག་ཚུལ་ཇི་ལྟ་བུ་ཞེ་ན། ཡོད་དེ། ཡོངས་
གྲུབ་དོན་དམ་པའི་དོན་དམ། མྱང་འདས་དེ་ཐོབ་པའི་དོན་དམ། སློབ་པའི་རྒྱུད་
ཀྱི་རྣམ་དག་ཡེ་ཤེས་ཏེ། སྒྲུབ་པ་དོན་དམ་ཡིན་པའི་ཕྱིར་ཏེ། འདིའི་ཐད་དུ་དཀའ་
འགྲེལ་ལས། དང་པོ་ནི། རྣམ་དག་གི་དམིགས་པ་མཐར་ཐུག་ཡོངས་གྲུབ་དང་།
གཉིས་པ་མྱང་འདས་ལྟ་བུ་དང༌། གསུམ་པ་མཉམ་གཞག་ཡེ་ཤེས་ལྟ་བུ་ཡིན་ལ།
ཞེས་གསུངས་པའི་ཕྱིར། དེ་བཞིན་དུ། བཏགས་པ་དང་ནི་ཤེས་པ་དང་། །དེ་
བཞིན་བརྗོད་དེ་བཏགས་པ་ཡིན། །ཞེས་གསུངས་པ་ལྟར། ཀུན་རྫོབ་ལ་ཡང་
སྒྲས་བརྗོད་ཀྱི་སྒོ་ནས་བཏགས་པའི། ཤེས་པའི། བརྗོད་པའི་ཀུན་རྫོབ་དང་གསུམ་

དྲང་ངེས་བློ་བཟང་དགོངས་གསལ། 69
ཡོད་ཅིང་། མཚན་གཞི་རིམ་པ་ལྟར། ངོ་བོ་ཉིད་གསུམ་ལ་བྱ་བ་ཡིན་ཏེ། དཀའ་འགྲེལ་
ལས༑ དེ་དག་ཀྱང་ངོ་བོ་ཉིད་གསུམ་ལ་རིམ་པ་ལྟར་དགོངས་པའོ། །ཞེས་གསུངས་པའི་
ཕྱིར༑ བརྗོད་པའི་ཀུན་རྫོབ་དོན་དམ་བདེན་པ་དེ། མཚན་ཉིད་དམ་ཁྱད་ཆོས་ལྔ་
ལྡན་དུ་སྟོན་པ་ལ། མདོ་སྡེ་རྒྱན་ལས། ཡོད་མིན་མེད་མིན་དེ་བཞིན་མིན་གཞན་མིན།།
སྐྱེ་དང་འཇིག་མེད་འབྲི་བར་མི་འགྱུར་ཏེ། །འཕེལ་བ་མེད་ཅིང་རྣམ་པར་དག་པའང་
མེད༑ ༑རྣམ་པར་དག་འགྱུར་དེ་ནི་དོན་དམ་མཚན། །ཞེས་གསུངས་སོ།། ། དེ་ལ་
ང འདིར་སྨྲས་པ། དེས་ན་
རྣམ་ཀུན་མཁྱེན་པའི་ལེགས་བཤད་འདབ་བརྒྱ་པ། །
རྣམ་པར་བཞད་མཁས་ཐོགས་མེད་ཉིན་བྱེད་ཀྱི། ། །
རྣམ་དག་ལེགས་གསུང་དྲང་ངེས་ཟེར་ཕྲེང་གང་། ། མེད་ : དེར་
རྣམ་འབྱེད་བཤེས་གཉེན་རྟ་བདུན་གྱིས་དྲངས་མཐུས། ། ཕྱི་བར ། ་
: : རྣམ་རིག་གྲུབ་མཐའི་སྣང་བརྙན་ཅི་ཡང་མཐོང་། །
རྣམ་མང་ཐོས་པའི་དཔལ་ཡོན་གྱིས་དབུལ་ཞིང་། །
རྣམ་གསུམ་ཚད་མའི་རྩལ་ཡང་ཆེས་དམན་ཀྱང་། །
1: དུན་པ་ རྣམ་འདྲེན་གཉིས་པའི་ལེགས་བཤད་དགའ་སྟོན་ལ། །
རྣམ་པར་དཔྱོད་འདི་བསོད་ནམས་ཟོང་གིས་བསྒྲུབས། ། བྱས་པ་
རྣམ་དག་སྐུ་བཞིའི་གོ་འཕང་དམ་པ་ལ། །
རྣམ་མང་མ་རྒན་འགྲོ་རྣམས་འགོད་སླད་དུ། །
རྣམ་ཤེས་གཟུ་བོར་གནས་པས་ཅི་བདེར་རོལ། །ཅེས་བྱ་བའང་སྨྲས་སོ། །

70 དྲང་ངེས་བློ་བཟང་དགོངས་གསལ།
གོང་གི་ས་བཅད་གཉིས་པ། བློ་གྲོས་མི་ཟད་པས་བསྟན་པའི་མདོ་སྡེ་ལ་བརྟེན་
ནས་ཀླུ་སྒྲུབ་ཀྱིས་ཡུམ་མདོའི་དྲང་ངེས་འབྱེད་ཚུལ་ལ། འོ་ན། ཐོགས་མེད་ལྟར།
འདིར་ཡང་མདོ་དེ་ཁུངས་སུ་དངོས་སུ་སྨོས་ནས། ཀླུ་སྒྲུབ་ཀྱིས་དྲང་ངེས་ཕྱེ་བ་ཡིན་
ནམ་ཞེ་ན། མིན་ཏེ། མདོ་དེའི་དོན་ཇི་བཞིན་པར་བཤད་པའི་སྒོ་ནས་ཤུགས་ལ་
ཁུངས་སུ་དྲངས་པ་ཡིན་པའི་ཕྱིར་ཏེ། འདི་ཉིད་ལས། ཀླུ་སྒྲུབ་ཡབ་སྲས་ཀྱིས་
དྲང་ངེས་འབྱེད་པའི་མདོ་ཁུངས་སུ་སྨོས་ནས་དྲང་ངེས་ཕྱེ་བ་མེད་ཀྱང་། མདོའི་
དོན་བཤད་པའི་ཚུལ་ལས་ནི་དོན་གྱིས་བཤད་པ་ཡོད་དོ། །ཞེས་གསུངས་པའི་ཕྱིར།
དེས་ན། ཀླུ་སྒྲུབ་ཀྱིས་མདོ་དེའི་དངོས་བསྟན་གྱི་དོན་དེ་ལས་གནས་ལུགས་ཀྱི་དོན་
གཞན་དུ་དྲང་མི་དགོས་ཤིང༌། སྒྲ་ཇི་བཞིན་དུ་ཁས་བླང་དུ་རུང་བ་ལ་ངེས་དོན་
གྱི་མདོར་གཞུང་འཛུགས་པར་མཛད་དོ། །
འདིའི་རྗེས་འབྲང་རྣམས་ཀྱིས། ཡུམ་མདོའི་དྲང་ངེས་འཆད་ཚུལ་ལ་གཉིས།
རང་རྒྱུད་པའི་འཆད་ཚུལ་དང་། ཐལ་འགྱུར་བའི་འཆད་ཚུལ་ལོ། །དང་པོ་ལ་གསུམ།
མདོ་སྡེ་སྤྱོད་པའི་རང་རྒྱུད་པས། རྣལ་འབྱོར་སྤྱོད་པའི་རང་རྒྱུད་པས། འཕགས་
སེང་ཡབ་སྲས་ཇི་ལྟར་བཞེད་དཔྱད་པའོ།།
དང་པོ་ནི། སློབ་དཔོན་ལེགས་ལྡན་འབྱེད་ཀྱིས་རང་གི་མཚན་ཉིད་ཀྱིས་གྲུབ་
པ་བཞེད་ཚུལ་གོ་ན། དྲང་ངེས་འབྱེད་ཚུལ་ཡང་ཤེས་སླ་བས། དེ་སྟོན་པ་ལ། ཤེས་
རབ་སྒྲོན་མ་ལས། ཅི་སྟེ་གང་ཡང་རུང་བས། དེ་གཉིས་ཀྱི་དོན་ཀུན་བཏགས་པ་
མེད་དེ། དཔེར་ན། ཐག་པ་ལ་སྦྲུལ་གྱི་བློ་བཞིན་ནོ། ། ཞེ་ན་ནི། ཀུན་བཏགས་
པ་མེད་པ་མ་ཡིན་ཏེ། དེ་ལ་རྣམ་པ་འདྲ་བས་བློ་འཁྲུལ་པས་ཀུན་བཏགས་པའི་དོན་

དྲང་ངེས་བློ་བཟང་དགོངས་གསལ
། 71
མེད་ཀྱང་ཐ་སྙད་དུ་སྦྲུལ་འཁྱིལ་བ་ལ་དེ་མེད་པ་མ་ཡིན་པའི་ཕྱིར་རོ། ། ཞེས་གསུངས།
དོན་ནི། གཟུགས་སོགས་ལ་ངོ་བོ་དང་ཁྱད་པར་དུ་ཀུན་བཏགས་པའི་ཀུན་བཏགས་
རང་གི་མཚན་ཉིད་ཀྱིས་མེད་དེ། དཔེར་ན། ཐག་པ་ལ་སྦྲུལ་ལོ་སྙམ་པའི་བློའི་
ཞེན་ཡུལ་བཞིན་ནོ། ། ཞེ་ན། དེ་འདྲའི་ཀུན་བཏགས་རང་གི་མཚན་ཉིད་ཀྱིས་
མེད་པ་མ་ཡིན་ཏེ། ཐག་པ་ལ་རྣམ་པ་འདྲ་བས་སྦྲུལ་ལོ་སྙམ་པའི་དོན་མེད་ཀྱང་།
སྦྲུལ་འཁྱིལ་བ་ལ་སྦྲུལ་ལོ་སྙམ་པའི་ཞེན་ཡུལ་ཐ་སྙད་དུ་རང་གི་མཚན་ཉིད་ཀྱིས་མེད་
པ་མ་ཡིན་པའི་ཕྱིར། ཞེས་པའི་དོན་ཡིན་ཏེ། འདི་ཉིད་ལས། དེའི་དོན་ནི་གཟུགས་
ལ་སོགས་པ་ལ་འདི་དང་འདིའི་ཞེས་ངོ་བོ་དང་ཁྱད་པར་དུ་བཏགས་པའི་དོན་དེ་མཚན་
ཉིད་ངོ་བོ་ཉིད་མེད་པའི་དཔེར། ཐག་པ་ལ་སྦྲུལ་ལོ་སྙམ་དུ་བཏགས་པའི་དོན་མེད་
པ་འཇོག་མི་རིགས་ཏེ། དེ་ལ་ཕ་རོལ་པོས་ཐག་པ་ལ་སྦྲུལ་ལོ་སྙམ་དུ་བཟུང་བ་དེའི་
དོན་མེད་ཀྱང་། སྦྲུལ་འཁྱིལ་བ་ལ་སྦྲུལ་ལོ་སྙམ་དུ་བཟུང་བའི་དོན་ཐ་སྙད་དུ་ཡོད་
པ་བཞིན་དུ། ཞེས་པ་ནས། འདིར་ཡོད་མེད་ནི། མཚན་ཉིད་ངོ་བོ་ཉིད་ཡོད་
མེད་ཡིན་པས། གཟུགས་སོགས་ལ་ངོ་བོ་དང་ཁྱད་པར་དུ་བཏགས་པའི་ཡུལ་ཐ་
སྙད་དུ་མཚན་ཉིད་ངོ་བོ་ཉིད་མེད་པ་མ་ཡིན་ཞེས་པའོ། །ཞེས་པའི་བར་གསུངས་
པའི་ཕྱིར། དེས་ན། དགོངས་འགྲེལ་ལས། མཚན་ཉིད་ངོ་བོ་ཉིད་མེད་པ་གང་
ཞེ་ན། ཆོས་རྣམས་ཀྱི་ཀུན་བཏགས་པའི་མཚན་ཉིད་གང་ཡིན་པའོ། །ཞེས་པས།
གཟུགས་སོགས་ལ་ངོ་བོ་དང་ཁྱད་པར་དུ་བཏགས་པའི་ཀུན་བཏགས་དོན་དམ་པར་
རང་གི་མཚན་ཉིད་ཀྱིས་མེད་པར་བསྟན་ཅིང་། འདིའི་ཀུན་བཏགས་ཀྱང་གཟུགས་
ལྟ་བུ་བདེན་གྲུབ་ཏུ་འཛིན་པའི་རྟོག་པས་ཀུན་བཏགས་པའི་གཟུགས་བདེན་གྲུབ་ལ་

72 དྲང་ངེས་བློ་བཟང་དགོངས་གསལ།
བྱ་བ་ཡིན་ཏེ། འདི་ཉིད་ལས། དེས་ན། འདི་གཟུགས་སོ། །འདི་གཟུགས་ཀྱི་སྐྱེ་བའོ།།
ཞེས་སོགས་སུ་འདོགས་པའི་ཞེན་ཡུལ་ནི། དེས་བཏགས་པའི་དོན་ཡིན་ལ། དེ་
ཡང་ཐ་སྙད་དུ་རང་གི་མཚན་ཉིད་ཀྱིས་ཡོད་པས་མཚན་ཉིད་ངོ་བོ་ཉིད་མེད་པ་མ་
ཡིན་པའི་ཕྱིར། དོན་དམ་པར་ཡོད་པར་འགོག་པས། དོན་དམ་པར་མཚན་ཉིད་
མེད་པར་སྟོན་པ། མདོའི་དོན་དུ་འཆད་པའོ། །དེའི་ཚེ་ཀུན་བཏགས་ལ་མཚན་
ཉིད་ངོ་བོ་ཉིད་མེད་དོ། །ཞེས་གསུངས་པའི་ཀུན་བཏགས་ནི། ཞེན་ཡུལ་དེ་དོན་
དམ་པར་ཀུན་བཏགས་པ་དེ་ཡིན་ལ། ཞེས་གསུངས་པའི་ཕྱིར། འོ་ན། འདི་
ཉིད་ལས། ངོ་བོ་དང་ཁྱད་པར་དུ་ཀུན་བཏགས་པའི་ཀུན་བཏགས་མཚན་ཉིད་ངོ་
བོ་ཉིད་མེད་པར་སྟོན་འདོད་པས་ནི། དབུ་མའི་རིག་པ་འདོད་པར་བྱའོ། ། ཞེས་
ཤེས་རབ་སྒྲོན་མེ་ལས་གསུངས་ཏེ། ཞེས་པ་ནས། དེ་ཡང་ལྟོ་ལྡིར་བ་ལ་བུམ་པ་
ཞེས་བཏགས་པའི་བརྡས་བཞག་པའི་ཡུལ་དོན་དམ་པར་གྲུབ་པ་འགོག་པ་ལ་དབུ་
མའི་རིག་པ་དགོས་ཞེས་སྨྲ་བ་མ་ཡིན་ཏེ། རྟོག་གེ་འབར་བ་ལས། ལྐུགས་པ་དང་
འོན་པ་ལ་སོགས་པ་བརྡའ་མི་ཤེས་པས་ཀྱང་བུམ་པ་ལ་སོགས་པའི་དོན་ཤེས་ཤིང་།
བ་ལང་ལ་སོགས་པས་ཀྱང་དྲི་དང་གཟུགས་ལ་སོགས་པ་ལས་རང་བཞན་གྱི་བུ་ཤེས་
ནུས་པས། མིང་གི་བརྡས་བཞག་པ་དངོས་པོའི་དེ་ཁོ་ན་ཉིད་དུ་མི་གནས་པ། རྣལ་
འབྱོར་སྤྱོད་པ་དང་། དབུ་མ་པ་གཉིས་ཀ་ལ་འདྲ་བར་བཤད་པས་སོ། །ཞེས་པའི་
དོན་ཇི་ལྟ་བུ་ཞེ་ན། འདི་ནི་ཆེས་དཀའ་བའི་གནས་སུ་འདུག་པས། ཐོག་མར་
གཞན་ལུགས་བརྗོད་ན། ཁ་ཅིག ལྟོ་ལྡིར་བ་བུམ་པ་ཞེས་པའི་བརྡས་བཞག་པའི་
ཡུལ་དོན་དམ་པར་གྲུབ་པ་འགོག་པ་ལ་དབུ་མའི་རིག་པ་མི་དགོས་ཏེ། དེ་ལྟར་

དྲང་ངེས་བློ་བཟང་དགོངས་གསལ། 73
མ་གྲུབ་པར་སེམས་ཙམ་པས་ཀྱང་རྟོགས་པའི་ཕྱིར། ཞེས་པ་དང་། ཁ་ཅིག ལྟོ་
ལྡིར་བ་བུམ་པ་ཞེས་པའི་བརྡའ་ཙམ་གྱིས་བཞག་པ་དོན་དམ་པར་གྲུབ་པ་འགོག་པ་
ལ་དབུ་མའི་རིག་པ་མི་དགོས་ཏེ། སེམས་ཙམ་པས་ཀྱང་། དེ་ལྟར་མ་གྲུབ་པར་
རྟོགས་པའི་ཕྱིར་ཏེ། དེས་ལྟོ་ལྡིར་བ་བརྡའ་ཙམ་གྱིས་མ་བཞག་པར་ཁས་ལེན་པའི་
ཕྱིར་ཏེ། དེས་དེ་རང་མཚན་དུ་ཁས་ལེན་པའི་ཕྱིར། ཞེས་ཟེར་རོ། ། ཕྱི་མ་བཀག་
ན་དང་པོ་ཡང་ཁེགས་པར་འགྱུར་བས། ལྟོ་ལྡིར་བ་བུམ་པའི་བརྡའ་ཙམ་གྱིས་བཞག་
པ་ཆོས་ཅན། ཁྱོད་དོན་དམ་པར་མེད་པར་རྟོགས་པའི་སེམས་ཙམ་པ་མེད་པར་
ཐལ༑ ཁྱོད་དོན་དམ་པར་མེད་པ་ཁྱོད་ཀྱི་གནས་ལུགས་མཐར་ཐུག་ཡིན་པའི་ཕྱིར།
ཁྱབ་སྟེ། འདི་ཉིད་ལས། ཀུན་བཏགས་མཚན་ཉིད་ངོ་བོ་ཉིད་མེད་པར་སྟོན་འདོད་
པས༑ ཞེས་སོགས་དྲངས་མ་ཐག་པ་དེའི་ཕྱིར། རྟགས་གྲུབ་སྟེ། ལྟོ་ལྡིར་བ་མིང་
བརྡའ་ཙམ་གྱིས་བཞག་པའི་ཕྱིར་ཏེ། འགྲེལ་པ་དོན་གསལ་ལས། གཟུགས་ནས།
སངས་རྒྱས་ཞེས་བྱ་བའི་བར་གྱི་ཆོས་ཐམས་ཅད་བརྡར་བཏགས་པའི་ཆོས་ཐ་སྙད་
པ་ཡིན་ནོ། །ཞེས་དང༌། སྙིང་པོ་རྒྱན་ལས། ཆོས་ཐམས་ཅད་བརྡར་བཏགས་
པའི་ཆོས་མིང་གི་ཐ་སྙད་པ་ཙམ་གྱིས་ཁྱད་པར་དུ་བྱས་པ། ཞེས་གསུངས་པའི་ཕྱིར།།
དེས་ན། རང་ལུགས་ནི། ལྟོ་ལྡིར་བ་བུམ་པ་ཞེས་པའི་བརྡས་བཞག་པའི་
ཡུལ་ལྟོ་ལྡིར་བའི་སྡོད་ལུགས་ཀྱི་ངོས་ནས་དོན་དམ་པར་གྲུབ་པ་འགོག་པ་ལ། དབུ་
མའི་རིག་པ་མི་དགོས་ཏེ། དེ་ལྟར་མ་གྲུབ་པར་སེམས་ཙམ་པས་ཀྱང་རྟོགས་པའི་
ཕྱིར་ཏེ། ལྟོ་ལྡིར་བ་བུམ་པ་ཞེས་པའི་མིང་བརྡས་བཞག་པ། ལྟོ་ལྡིར་བའི་ཀུན་
རྫོབ་ཀྱི་དེ་ཁོ་ན་ཉིད་དུ་གྲུབ་པ་འགོག་པའི་རིག་པ་དབུ་སེམས་གཉིས་ཀ་འདྲ་བའི་ཕྱིར།

74 དྲང་ངེས་བློ་བཟང་དགོངས་གསལ།
རིག་པ་ནི། བརྡའ་མི་ཤེས་པའི་ལྐུགས་པ་དང་འོན་པས་ཀྱང་བུམ་པའི་ངོ་བོ་ལྟོ་ལྡིར་
བ་ཤེས་ཤིང་། བ་ལང་སོགས་ཀྱིས་ཀྱང་བརྡའ་ལ་མ་ལྟོས་པར་དྲི་དང་དབྱིབས་ཀྱི་
ཁྱད་པར་ལས། རང་གི་བུ་དང་ཕ་མའི་ངོ་བོ་ཙམ་ཤེས་པས། དེ་དག་གིས་ཀྱང་
ལྟོ་ལྡིར་བ་མཐོང་ཙམ་ཉིད་ནས་འདི་བུམ་པའོ་སྙམ་པ་དང་། ནག་པོ་སོགས་འདུས་
པའི་གོང་བུར་གྱུར་པའི་རང་གི་བུ་སོགས་མཐོང་ཙམ་ནས། འདི་དང་འདིའོ་ཞེས་
མིང་ལྟར་ཤེས་པར་ཐལ། དེ་དག་བརྡས་བཞག་པ་དེ་དག་གི་སྡོད་ལུགས་ཀྱི་ངོས་
ནས་གྲུབ་པའི་ཕྱིར། ཞེས་པའོ། །དེས་ན་སེམས་ཙམ་པས་ལྟོ་ལྡིར་བ་བུམ་པ་ཞེས་
པའི་བརྡས་བཞག་པ་དོན་དམ་པར་མ་གྲུབ་པར་སྨྲ་ཡང་། ཚད་མས་མ་རྟོགས་ཞེས་
སྐབས་འདིར་ཁས་བླང་བར་བྱའོ། །དེས་ན། གཟུགས་དོན་དམ་པར་སྐྱེ་འགག་
སོགས་ཀྱིས་སྟོང་བ་དགོངས་འགྲེལ་གྱི་ཡོངས་གྲུབ་སྟོན་པའི་མདོའི་དོན་དང་།
གཟུགས་དོན་དམ་པར་སྐྱེ་བའི་ངོ་བོ་ཉིད་མེད་པ་དགོངས་འགྲེལ་གྱི་སྐྱེ་བ་ངོ་བོ་ཉིད་
མེད་པའི་དོན་དུ་འཇོག་ཅིང་། རྣམ་རིག་པས། དགོངས་འགྲེལ་གྱི་དགོངས་པ་
བཤད་པ་དང་མི་མཐུན་ཏེ། འདི་ཉིད་ལས། དེའི་ཕྱིར། དོན་དམ་པར་གཟུགས་
ཀྱི་ངོ་བོ་དང་སྐྱེ་བ་སོགས་ཀྱིས་སྟོང་བ་ཡོངས་གྲུབ་ཡིན་པ་མདོའི་དོན་ཡིན་གྱི། རྣལ་
འབྱོར་སྤྱོད་པ་པས། བཤད་པ་ལྟར་མདོའི་དོན་མ་ཡིན་པར་སྨྲ་བའོ། །ཞེས་གསུངས་
པའི་ཕྱིར། སློབ་དཔོན་འདི་ཕྱི་དོན་ཐ་སྙད་དུ་ཡོད་པར་བཞེད་ཅིང་། ས་བཅུ་པ་
ལས༈ ཁམས་གསུམ་སེམས་ཙམ་དུ་གསུངས་པ་དང་། ལང་གཤེགས་ལས། ཕྱི་
རོལ་སྣང་བ་ཡོན་མིན་ཏེ། །སེམས་ཙམ་དུ་ནི་ང་སྨྲའོ། །ཞེས་པས། བདག་རྟག་
པ་སོགས་འཇིག་རྟེན་གྱི་བྱེད་པ་པོ་མ་ཡིན་པར། འཇིག་རྟེན་གྱི་གནས་ལུགས་རྣམས།

དྲང་ངེས་བློ་བཟང་དགོངས་གསལ། ༡5
དེ་གཉིས་ཀྱི་ནང་ནས་སེམས་ཙམ་ལས་བྱུང་བ་མདོ་དོན་ཡིན་པ་དང་། ཕྱི་དོན་འགོག་
པའི་བཀའ་ཡང་མེད་པར་བཞེད་དེ། འདི་ཉིད་ལས། ཕྱི་རོལ་བཀག་པ་མདོ་གང་
གི་ཡང་དོན་མ་ཡིན་པར་བཞེད་དམ་དཔྱད་པར་བྱའོ། །ཞེས་དང་། དཀའ་འགྲེལ་
ལས༑ ལུང་དང་པོའི་དོན་ནི་དཔལ་ལྡན་ཟླ་བ་དང་མཐུན་པར། ལུང་དེས་ཕྱི་རོལ་
པ་རྣམས་འདོད་པ་ལྟར་གྱི་སེམས་ལས་དོན་གཞན་པའི་བདག་རྟག་པ་སོགས་འཇིག་
རྟེན་གྱི་བྱེད་པ་པོར་འདོད་པ་བཀག་ཙམ་ཡིན་གྱི། ཕྱི་རོལ་མེད་པའི་སེམས་ཙམ་
སྟོན་པར་མི་བཞེད་ལ། ལུང་གཉིས་པའི་དོན་ཡང་སྔ་མ་དང་མཚུངས་པར་བཞེད་
པས༑ སློབ་དཔོན་ལེགས་ལྡན་འབྱེད་ཀྱི་ལུགས་ལ་ཕྱི་རོལ་མེད་པའི་སེམས་ཙམ་
སྟོན་བྱེད་ཀྱི་བཅོམ་ལྡན་འདས་ཀྱི་མདོ་གཏན་ནས་མེད་པར་བཞེད་དོ། །ཞེས་གསུངས་
པའི་ཕྱིར། སློབ་དཔོན་འདིའི་མདོ་སྡེ་ལ་འགལ་སྤོང་ཞུས་ཚུལ་སོགས་རྣལ་འབྱོར་
སྤྱོད་པའི་སྐབས་སུ་ཆབས་ཅིག་ཏུ་བཤད་པར་བྱའོ། །འོ་ན། འདིའི་བདེན་གྲུབ་
འགོག་པའི་རིག་པ་ཇི་ལྟ་བུ་ཞེ་ན། དེ་སྟོན་པ་ལ། འདི་ཉིད་ལས། སློབ་དཔོན་
འདིས་དོན་དམ་པར་ཡོད་པ་འགོག་པའི་རིག་པ་གཙོ་བོར་གང་ལ་བྱེད་ཅེ་ན། དགག་
པའི་རྟགས་ཀྱིས་འགོག་པ་ལ་འགའ་ཟུང་ཙམ་མ་གཏོགས་པ་འགལ་ཟླ་དམིགས་པ་
ཉིད་ཀྱིས་འགོག་ཅིང་། དེ་ཡང་གཏན་ཚིགས་དང་སྒྲུབ་བྱའི་ཆོས་སུ་རྗེས་སུ་འགྲོ་
བའི་དཔེ་སླ་བ་ལ་བསམས་ནས། མིག་ནི་དོན་དམ་པར་གཟུགས་ལ་མི་ལྟ་སྟེ། དབང་
པོ་ཡིན་པའི་ཕྱིར། རྣ་བའི་དབང་པོ་བཞིན་ནོ། ། ཞེས་པ་དང་། སའི་ཁམས་ནི་
དོན་དམ་པར་སྲ་པའི་ངོ་བོ་ཉིད་མ་ཡིན་ཏེ། འབྱུང་བ་ཡིན་པའི་ཕྱིར། ཆུ་བཞིན་ནོ།།
ཞེས་པ་ལ་སོགས་པ་འདི་འདྲ་བའི་སྦྱོར་བ་རྣམས་ཀྱིས་སྒྲུབ་བོ། །འདི་ནི་འཕགས་

76 དྲང་ངེས་བློ་བཟང་དགོངས་གསལ།
པ་ཡབ་སྲས་ཀྱི་གཞུང་ལས་རྒྱུ་མཚན་མཚུངས་པའི་མགོ་སྙོམས་མང་དུ་མཛད་པའི་
རིག་པ་དེ་ཉིད་ལ་གཙོ་བོར་མཛད་པ་ཡིན་ཏེ། དོན་དམ་པར་སྲ་བ་དང་། གཟུགས་
ལ་བལྟ་བའི་ངོ་བོ་གྲུབ་ན། འབྱུང་བར་མཚུངས་པ་ལ་སྲ་མི་སྲའི་ཁྱད་པར་དང༌།
དབང་པོ་མཚུངས་པ་ལ་གཟུགས་ལ་བལྟ་མི་བལྟའི་ཁྱད་པར་མི་རུང་སྟེ། ཁྱད་པར་
དེ་དག་འབྱེད་པའི་གཏན་ཚིག་མི་རྙེད་པའི་ཕྱིར་རོ་སྙམ་དུ་དགོངས་ཏེ། འདི་ལྟར་
ཇི་ལྟར་སྣང་བ་བཞིན་གྱི་བློའི་དབང་གིས་བཞག་པ་མ་ཡིན་
དོན་དམ་པར་ཡོད་ན། 
དོན་རང་ཉིད་ཀྱི་གནས་ལུགས་ཀྱི་དབང་གིས་ཡོད་པ་ཡིན་ལ། དེ་ལྟར་
པར༈ 
ན་རང་དབང་དུ་ཡོད་པར་འགྱུར་བས་གཞན་སུ་ལ་ཡང་མི་ལྟོས་སོ། །དེའི་ཕྱིར་
ཁྱད་པར་དེ་དག་དབྱེ་བར་ནུས་པའི་ཚད་མ་མེད་དེ། དཔེར་ན། དུ་བ་རྒྱུ་ལ་མི་
ལྟོས་པར་འབྱུང་ན། ཡང་ན་ཐམས་ཅད་ལ་ལྟོས་པ་དང་། ཡང་ན་མེ་ལ་ཡང་མི་
ལྟོས་པར་ཐལ་བ་འཕེན་པ་ལྟ་བུའོ། །ཞེས་གསུངས། ཚིག་དོན་ཙམ་ནི་སླ་བས་
མ་བྲིས་ཤིང་། བདེན་མེད་དང་རང་སྐྱ་ཐུབ་པར་མ་གྲུབ་པའི་ཁྱད་པར་ཚིག་ལ་མ་
སོང་བ་སྐབས་འདིར་དབྱེ་དཀའ་བར་འདུག་པར། ལེགས་པར་འབྱེད་པའི་གསོལ་
བ་ཀུན་ལ་འདེབས་སོ།། ན་
གཉིས་པ་རྣལ་འབྱོར་སྤྱོད་པའི་རང་རྒྱུད་པའི་དྲང་ངེས་འབྱེད་ཚུལ་འཆད་
དགོངས་འགྲེལ་གྱི་མཚན་ཉིད་གསུམ་གྱི་རྣམ་གཞག ལེགས་
པ་ལ། འདིར་ཡང་། 
ལྡན་འབྱེད་ཀྱིས་བཀྲལ་བ་བཞིན་དུ་འདོད་དེ། འདི་ཉིད་ལས། མདོ་སྡེ་དགོངས་
འགྲེལ་ལས། མཚན་ཉིད་ངོ་བོ་ཉིད་མེད་པ་དང་། སྐྱེ་བ་ངོ་བོ་ཉིད་མེད་པར་གསུངས་
ལེགས་ལྡན་འབྱེད་བཞིན་དུ་དབུ་མ་སྣང་བར་བཀྲལ་བ་ཞི་བ་འཚོའི་
པའི་དོན། 

དྲང་ངེས་བློ་བཟང་དགོངས་གསལ། 77
ཡང་བཞེད་པ་ཡིན་པས། ཐ་སྙད་དུ་རང་གི་མཚན་ཉིད་ཀྱིས་གྲུབ་པའི་རང་བཞིན་
བཞེད་དོ། །ཞེས་གསུངས་པའི་ཕྱིར། འོ་ན། ཀུན་བཏགས་རང་གི་མཚན་ཉིད་
ཀྱིས་གྲུབ་པར། ལེགས་ལྡན་འབྱེད་བཞིན་དུ་འདིར་ཡང་འདོད་ན། འདི་ཉིད་
ལས༑ དགོངས་འགྲེལ་ལས། ཀུན་བཏགས་རང་གི་མཚན་ཉིད་ཀྱིས་གྲུབ་པ་མེད་
པས་མཚན་ཉིད་ངོ་བོ་ཉིད་མེད་པར་བཤད་ཅིང་། ངོ་བོ་ཉིད་གཞན་གཉིས་རང་
གི་མཚན་ཉིད་ཀྱིས་མ་གྲུབ་པའི་མཚན་ཉིད་ངོ་བོ་ཉིད་མེད་པར་མ་གསུངས་པ་ནི།
ངོ་བོ་ཉིད་གཞན་གཉིས་དོན་དམ་པར་མ་གྲུབ་པ་ཉིད་ཀུན་བཏགས་རང་གི་མཚན་
ཉིད་ཀྱིས་གྲུབ་པའི་མཚན་ཉིད་ངོ་བོ་ཉིད་མེད་པའི་དོན་དུ་འདི་པ་འདོད་ཅིང་། ཞེས་
སྐབས་འདིར་དགོངས་འགྲེལ་ལས། ཀུན་བཏགས་རང་གི་མཚན་ཉིད་ཀྱིས་མ་གྲུབ་
པར་གསུངས་པ་མ་ཡིན་ནམ་ཞེ་ན། མ་ཡིན་ཏེ། སྐབས་འདིའི་མཚན་ཉིད་ངོ་བོ་
ཉིད་མེད་པར་གསུངས་པའི་ཀུན་བཏགས་ཀྱང་སྔར་བཤད་པ་ཇི་བཞིན་དུ། མི་རྟག་
པ་སོགས་བདེན་པར་གྲུབ་པ་ཉིད་ལ་བྱ་བ་ཡིན་པའི་ཕྱིར་ཏེ། འདི་ཉིད་ལས། སྔར་
དྲངས་པའི་ལུང་དེའི་སྔ་རོལ་དེ་མ་ཐག་ཏུ། དེ་ལྟ་བས་ན་མི་རྟག་པ་ལ་སོགས་པ་
དོན་དམ་པར་ཡོད་པར་གཟུང་བའི་དོན་ནི་ཀུན་བཏགས་ཡིན་ལ། དེ་ཡང་ཇི་ལྟར་
བཏགས་པ་བཞིན་མ་གྲུབ་པས། ཀུན་བཏགས་མཚན་ཉིད་ངོ་བོ་ཉིད་མེད་པར་
གསུངས་ཏེ། ཞེས་གསུངས་པའི་ཕྱིར། སྙིང་པོ་རྒྱན་ལས། བྱང་ཆུབ་སེམས་
དཔའ་ཀ་མ་ལ་ཤཱི་ལའི་ཞལ་སྔ་ནས་ནི། གཞན་གྱིས་གང་ཟག་དང་ཕུང་པོ་ལ་སོགས་
པ་བདེན་པར་བཏགས་པ་ཉིད་ཀུན་བཏགས་པ་ཡིན་ལ། དེ་ལ་ངོ་བོ་ཅུང་ཟད་ཀྱང་
མེད་པ་ཉིད་ཀུན་བཏགས་མཚན་ཉིད་ངོ་བོ་ཉིད་མེད་པའི་དོན་དུ་དགོངས་འགྲེལ་ལས་

78 དྲང་ངེས་བློ་བཟང་དགོངས་གསལ།
གསུངས་ཤིང་། གཞན་དབང་བདེན་པར་གྲུབ་པ་བཀག་པ་ན། ཡོངས་གྲུབ་བདེན་
པར་གྲུབ་པ་ཡང་ཞར་ལ་ཁེགས་པས། ཤེས་ཕྱིན་གྱི་མདོར་ཆོས་ཐམས་ཅད་བདེན་
པར་མེད་པར་གསུངས་པ་དེ་ཉིད་ངེས་དོན་དུ་སྒྲུབ་པའི་ཆེད་དུ་མདོ་དགོངས་འགྲེལ་
གྱིས་དེའི་གཞུང་བཙུགས་པར་བཞེད་དོ། །ཞེས་གསུངས་པ་རྣམས་འདིར་གསུངས་
པ་དང༌། ཚིག་རིས་ཙམ་མ་གཏོགས་དོན་ལ་ཁྱད་པར་མེད་པའི་ཕྱིར། འོ་ན།
དགོངས་འགྲེལ་གྱིས་ཡུམ་གྱི་མདོའི་དོན་འཆད་ཚུལ་ཇི་ལྟ་བུ་ཞེ་ན། དེ་སྟོན་པ་ལ།
དབུ་མ་སྣང་བ་ལས། དེའི་དོན་དུ། བཅོམ་ལྡན་འདས་ཀྱིས་སྐྱེ་བ་མེད་པ་ལ་སོགས་
པ་བསྟན་པ་དོན་དམ་པའི་དབང་དུ་མཛད་པ་ཁོ་ནར་བརྗོད་ཅིང། ངོ་བོ་ཉིད་མེད་
པ་རྣམ་པ་གསུམ་གྱི་དགོངས་པ་བསྟན་པས་དབུ་མའི་ལམ་མཐའ་གཉིས་དང་བྲལ་
བ་རབ་ཏུ་བསྟན་པའི་ཕྱིར། ངེས་པའི་དོན་ཁོ་ན་གཞུང་འཛུགས་པར་མཛད་པ་
ཡིན་ནོ། །ཞེས་གསུངས། དེའི་དོན་ཡོད་དེ། ཡུམ་འབུམ་པར་གཟུགས་སྐྱེ་བ་
མེད་ཅེས་སོགས་མགོ་མཇུག་གང་རུང་དུ་དོན་དམ་གྱི་ཁྱད་པར་སྦྱར་བའི་མདོ་རྣམས།
གཟུགས་སོགས་སྐྱེ་བ་དོན་དམ་པར་སྒྲས་ཟིན་ལ་འགོག་པ་ཁོ་ན་ཡིན་པས། དགོངས་
འགྲེལ་ལས། གཟུགས་སོགས་བདེན་གྲུབ་ཀྱི་ཀུན་བཏགས། ཀུན་བཏགས་མཚན་
ཉིད་ངོ་བོ་ཉིད་མེད་པ་དང་། གཞན་དབང་དོན་དམ་པར་མི་སྐྱེ་བ། གཞན་དབང་
སྐྱེ་བ་ངོ་བོ་ཉིད་མེད་པའི་དོན་དང༌། ཡོངས་གྲུབ་དོན་དམ་པར་མེད་པ། ཡོངས་
གྲུབ་དོན་དམ་པ་ངོ་བོ་ཉིད་མེད་པར་བསྟན་པ་གསུམ་གྱིས། ཡུམ་འབུམ་པའི་སྒྲས་
ཟིན་གྱི་དགོངས་པ་དབུ་མའི་ལམ། མཐའ་གཉིས་དང་བྲལ་བར་བསྟན་པའི་ཕྱིར།
ཡུམ་འབུམ་ངེས་དོན་གྱི་མདོར་གཞུང་འཛུགས་པར་མཛད། ཅེས་པ་ཡིན་པའི་

དྲང་ངེས་བློ་བཟང་དགོངས་གསལ། 79
ཕྱིར་ཏེ། འདི་ཉིད་ལས། འདིའི་དེ་མ་ཐག་ཏུ། ཞེས་དགོངས་འགྲེལ་གྱི་ངོ་བོ་
ཉིད་མེད་པ་གསུམ་གྱི་དགོངས་པ་བསྟན་པ་དེ་ཉིད་ཀྱིས་ཡུམ་གྱི་མདོ་ལ་སོགས་པ་
ངེས་པའི་དོན་ཡིན་པའི་གཞུང་བཙུགས་པར་འཆད་དོ། །ཞེས་གསུངས་པའི་ཕྱིར།
འོ་ན། མདོ་དགོངས་འགྲེལ་སྒྲ་ཇི་བཞིན་པའི་མདོ་ཡིན་ནམ་ཞེ་ན། ཡིན་ཏེ། དཀའ་
འགྲེལ་ལས། དེས་ན་ཞི་བ་འཚོ་ཡབ་སྲས་ལེགས་ལྡན་འབྱེད་དང་བཅས་པ་རྣམས་
ཀྱི་ལུགས་ལ། འཁོར་ལོ་དང་པོ་དྲང་དོན་དང་། བར་པ་ལ་དྲང་ངེས་ཀྱི་ཆ་གཉིས།
ཐ་མ་ངེས་དོན་གྱི་མདོར་བཞེད་པ་ཡིན་ནོ་ཞེས་ཤེས་པར་བྱའོ། །ཞེས་གསུངས་
པའི་ཕྱིར། འོ་ན། དགོངས་འགྲེལ་ལས། ཐེག་པ་ཆེན་པོ་ལ་ཡང་དག་པར་ཞུགས་
པ་ལ། ཞེས་པ་ནས། དེ་ཡང་བླ་ན་མཆིས་པ། སྐབས་མཆིས་པ། དྲང་བའི་དོན།
ཞེས་པའི་བར་གྱིས་འཁོར་ལོ་བར་པ་དྲང་དོན་དུ་གསུངས་པ་དང༌། དྲངས་མ་ཐག་
པའི་དབུ་མ་སྣང་བར་འཁོར་ལོ་བར་པ་ངེས་དོན་དུ་སྒྲུབ་པར་གསུངས་པ་མི་འགལ་
བའི་ལན་བརྗོད་པར་བྱ་དགོས་སོ། ། ཞེ་ན། བཤད་པར་བྱ་སྟེ། དགོངས་འགྲེལ་
ལས་དྲང་དོན་དུ་གསུངས་པ་ནི་ཤེར་སྙིང་ལྟ་བུ་དགག་བྱ་ལ་དོན་དམ་གྱི་ཁྱད་པར་
མགོ་མཇུག་གང་རུང་ལ་མ་སྦྱར་བ་རྣམས་དང་། དབུ་མ་སྣང་བར་ངེས་དོན་དུ་
གསུངས་པའི་ཡུམ་འབུམ་ལྟ་བུ་དགག་བྱ་ལ་དོན་དམ་གྱི་ཁྱད་པར་དངོས་ཤུགས་གང་
རུང་ལ་སྦྱར་བ་རྣམས་ཡིན་པས། དེ་གཉིས་ནས་དྲང་ངེས་སུ་གསུངས་པའི་མདོ་
གཅིག་མ་ཡིན་པའི་ཕྱིར་ཏེ། འདི་ཉིད་ལས། དྲང་དོན་ད་གསུངས་པ་དང་། དགོངས་
པ་བསྟན་ནས་ངེས་དོན་དུ་སྒྲུབ་པ་གཉིས་མདོ་གཅིག་ཡིན་ན་འགལ་མོད་ཀྱང་།
འཁོར་ལོ་བར་པ་ཙམ་དུ་གཅིག་པ་ཡིན་གྱི། མདོ་གཅིག་མ་ཡིན་ནོ། །དེ་ཡང་

80 དྲང་ངེས་བློ་བཟང་དགོངས་གསལ།
ཤེས་རབ་སྙིང་པོ་ལྟ་བུ་མདོ་དེའི་ནང་དུ་དོན་དམ་པ་དང་བདེན་པའི་ཁྱད་པར་གསལ་
བར་མ་སྦྱར་བར་གཟུགས་མེད་ཅེས་པ་ལ་སོགས་པ་བསྟན་པ་ནི། དེ་ལྟར་བསྟན་
པ་དེ་ཙམ་གྱིས་སྒྲ་ཇི་བཞིན་པར། བཟུང་དུ་མི་རུང་བས། །གཞན་དུ་དྲང་དགོས་
པས་དྲང་དོན་ནོ། །འདྲེན་ལུགས་ནི། མིག་དང་རྣ་བ་ལ་སོགས་པ་དོན་དམ་པར་
མེད་ཀྱི་ཐ་སྙད་དུ་མེད་པ་མ་ཡིན་པས། དོན་དམ་པ་ལ་སོགས་པའི་ཁྱད་པར་སྦྱར་
དགོས་ཞེས་པ་ཡིན་ནོ། །དེ་ལྟར་བྱས་ན། ཤེར་ཕྱིན་འབུམ་པ་ལྟ་བུ་དགག་བྱ་ལ་
དོན་དམ་པ་ལ་སོགས་པའི་ཁྱད་པར་སྦྱར་བ་རྣམས་སྒྲ་ཇི་བཞིན་པའི་ངེས་དོན་དུ་གྲུབ་
ཅེས་པའི་དོན་ཡིན་པས། འཁོར་ལོ་གཉིས་པ་དྲང་དོན་དུ་གསུངས་པ་དེ་གཉིས་
པ་ཐམས་ཅད་མིན་ཞེས་པའི་དོན་ནོ། །ཞེས་གསལ་བར་གསུངས་པའི་ཕྱིར། འོ་ན།
ཡུམ་འབུམ་སྒྲ་ཇི་བཞིན་པ་ཡིན་ན། དབུ་མ་སྣང་བ་ལས། དགོངས་པ་བསྟན་པ་
ཡང་ངེས་པའི་དོན་ཉིད་དུ་འགལ་བར་མི་བྱེད་དོ། །དེ་ཉིད་ཀྱི་ཕྱིར་སྐྱེ་བ་མེད་པ་
ལ་སོགས་པ་བསྟན་པ་ཡང་ངེས་པའི་དོན་ཉིད་དུ་བསྒྲུབ་པའི་ཕྱིར་དང་། མཐོང་
བ་ལ་སོགས་པ་དང་འགལ་བ་སྤང་བའི་ཕྱིར་དང་། སྒྲ་ཇི་བཞིན་དུ་རྟོགས་པ་བསལ་
བའི་ཕྱིར་འཕགས་པ་དགོངས་པ་ངེས་པར་འགྲེལ་བ་དེ་ཉིད་ལས། ཞེས་པ་དང་།
དེའི་ཐད་དུ། འདི་ཉིད་ལས། འདིས་ནི་ངོ་བོ་ཉིད་མེད་པ་སོགས་གསུངས་པའི་
དགོངས་པ་དགོངས་འགྲེལ་གྱིས་བཀྲལ་ཏེ། སྒྲ་ཇི་བཞིན་པར་འཛིན་པ་བཀག་ནས་
ངེས་དོན་དུ་བསྒྲུབ་པར་བཤད་དོ། །ཅེས་ཡུམ་འབུམ་སྒྲ་ཇི་བཞིན་པ་ཡིན་པ་བཀག་
ནས་ངེས་དོན་དུ་སྒྲུབ་པ་མ་ཡིན་ནམ་ཞེ་ན། འདིས་ཡུམ་འབུམ་སྒྲ་ཇི་བཞིན་པ་ཡིན་
པ་མ་བཀག་ཏེ། འདིའི་སྒྲ་ཇི་བཞིན་པ་ཞེས་པ། ཡུམ་འབུམ་གྱི་ནང་དུ། མགོ་

དྲང་ངེས་བློ་བཟང་དགོངས་གསལ། 81
མཇུག་གང་རུང་ལ་དོན་དམ་གྱི་ཁྱད་པར་སྦྱར་ཡང་། ཐད་ཀ་དེར་དངོས་སུ་མ་
སྦྱར་བ་གཟུགས་སྐྱེ་བ་མེད་ཅེས་སོགས་དང༌། གཟུགས་མེད་ཅེས་སོགས་ཀྱི་སྒྲས་
ཟིན་གྱི་དོན་དུ་གཟུགས་སོགས་སྐྱེ་འགག་མེད་པ་དང་། གཟུགས་སོགས་ཡེ་མེད་
ཡིན་པ་འཛིན་པ་བཀག་ནས། གཟུགས་སོགས་དོན་དམ་པར་སྐྱེ་འགག་སོགས་
མེད་པ་དེའི་སྒྲ་ཇི་བཞིན་བའི་དོན་དུ་བཟུང་ནས་མདོ་དེ་རྣམས་ངེས་དོན་གྱི་མདོར་
སྒྲུབ་ཅེས་པ་ཡིན་པའི་ཕྱིར་ཏེ། སྔར་དྲངས་པ་འདི་ཉིད་ཀྱི་མཇུག་ཐོགས་སུ། སྐྱེ་
འགག་ལ་སོགས་པ་ཡེ་མེད་དུ་འཛིན་པ་ཡིན་གྱི། དེ་དག་དོན་དམ་པར་མེད་པར་
འདོད་པ་སྒྲ་ཇི་བཞིན་པར་འཛིན་པ་མིན་པའི་ལུགས་སོ། །ཞེས་གསུངས་པའི་ཕྱིར།
ཁ་ཅིག འདིའི་སྒྲ་ཇི་བཞིན་པ་ཞེས་པ་ཤེས་སྙིང་དང༌། ངེས་དོན་དུ་ཞེས་པ་ཡུམ་
། འདི་
འབུམ་པར་བྱས་ཏེ། གཞུང་ཚན་སོ་སོར་འབྲེལ་མེད་ཀྱི་བྱེད་པ་མི་འཐད་དེ
ཉིད་ལས། ཡེ་མེད་དུ་འཛིན་པ་ཞེས་སོགས་གསུངས་པར། གཟུགས་སོགས་སྐྱེ་
འགག་མེད་པ། ཤེར་སྙིང་གི་སྒྲ་ཇི་བཞིན་པའི་དོན་མ་ཡིན་པའི་ཕྱིར་ཏེ། ཐལ་
ཤེར་སྙིང་སྒྲ་ཇི་བཞིན་པར་འདོད་སྐྱེ་འགག་མེད་པར་མི་འདོད་པའི་ཕྱིར
འགྱུར་བས། 
དེས་ན་ཤེར་སྙིང་གི་སྒྲས་ཟིན་གྱི་དོན་ཡང་གཟུགས་སོགས་
དང་པོ་འོག་ཏུ་སྒྲུབ། 
རང་བཞིན་གྱིས་གྲུབ་པའི་སྐྱེ་འགག་མེད་པ་སོགས་ལ་བྱ་སྟེ། རང་བཞིན་གྱིས་སྟོང་
པར་རྣམ་པར་ཞེས་མགོར་གསུངས་པའི་ཕྱིར། ཁ་ཅིག ཤེར་སྙིང་། དགག་བྱ་
ལ་དོན་དམ་གྱི་ཁྱད་པར་ཤུགས་ལ་སྦྱར་བ་ཡིན་ཏེ། འདི་ཉིད་ལས། དོན་དམ་པ་
དང་བདེན་པའི་ཁྱད་པར་གསལ་བར་མ་སྦྱར་བ་ཞེས་གསུངས་པའི་ཤུགས་ཀྱིས་
ཤུགས་ལ་སྦྱར་བར་གོ་བའི་ཕྱིར་ཟེར། འོ་ན། ཡུམ་འབུམ་གྱི་ནང་ཚན་གྱི་གཟུགས་

82 དྲང་ངེས་བློ་བཟང་དགོངས་གསལ།
མེད་ཅེས་སོགས་དེ་དོན་དམ་གྱི་ཁྱད་པར་དངོས་སུ་སྦྱར་བ་ཡིན་པར་ཐལ། འདོད་
པའི་ཕྱིར། མ་ཁྱབ་ན། གོང་དུ་དྲངས་པའི་ཤེར་ཕྱིན་འབུམ་པ་ལྟ་བུ་དགག་བྱ་ལ་
དོན་དམ་ལ་སོགས་པའི་ཁྱད་པར་སྦྱར་བ་རྣམས་སྒྲ་ཇི་བཞིན་པའི་ངེས་དོན་དུ་གྲུབ་
ཅེས་པའི་དོན་ཡིན་པས། ཞེས་པ་འདི་དངོས་སུ་སྦྱར་བ་ལ་ཁྱོད་ལྟར་ན་བྱ་དགོས་
པའི་ཕྱིར་ཏེ། དངོས་སུ་སྦྱར་བ་ལ་མ་བྱས་ན། ཤེར་སྙིང་ཡང་ཁྱད་པར་སྦྱར་བ་
ནི་ཡིན་ངེས་དོན་དུ་ཅིས་འགྲུབ་པར་མི་འགྱུར་བའི་ཕྱིར། རྩ་བར་འདོད་མི་ནུས་
ཏེ༑ འདི་ཉིད་ལས། དགག་བྱ་ལ་ཁྱད་པར་སྐབས་དེར་མ་སྦྱར་བའི་སྐྱེ་བ་མེད་
པ་ལ་སོགས་པ་སྒྲ་ཇི་བཞིན་པ་མིན་པས་ངེས་དོན་མ་ཡིན་ནོ་སྙམ་དུ་མི་བཟུང་སྟེ།
དཔེར་ན། འབུམ་ལས། དེ་ཡང་འཇིག་རྟེན་གྱི་ཐ་སྙད་དུ་ཡིན་གྱི་དོན་དམ་པར་
མ་ཡིན་ནོ་ཞེས་ཆོས་རྣམས་ཀྱི་སྐྱེ་བ་སོགས་ལ་སྐབས་གཅིག་ཏུ་སྦྱར་ན། སྐབས་
གཞན་དུ་དོན་གྱིས་སྦྱར་ཟིན་པས་དངོས་སུ་མ་སྨོས་པ་དེ་དག་ཀྱང་སྒྲ་ཇི་བཞིན་པ་
ཡིན་ནོ། །ཞེས་ཤུགས་ལ་སྦྱར་བ་དང༌། ཤུགས་ལ་སྦྱར་ནའང་སྒྲ་ཇི་བཞིན་པར་
བསྟན་པའི་ཕྱིར། མདོར་བསྡུ་ན། དགོངས་འགྲེལ་དེས། དགག་བྱ་ལ་དོན་དམ་
གྱི་ཁྱད་པར་སྦྱར་བའི་འཁོར་ལོ་བར་པ་ངེས་དོན་དུ་སྒྲུབ་ཅིང་མ་སྦྱར་བའི་འཁོར་
ལོ་བར་བ་དྲང་དོན་དུ་སྟོན་པ་ཡིན་ཏེ། འདི་ཉིད་ལས། མདོར་བསྡུ་ན། ཐེག་
ཆེན་ལ་ཞུགས་པ་ལ་འཁོར་ལོ་གཉིས་པ་གསུངས་པ་དེ་ལ་དགག་བྱ་ལ་དོན་དམ་པའི་
ཁྱད་པར་སྦྱར་བ་དང་། མ་སྦྱར་བ་གཉིས་བྱུང་བའི་ཕྱི་མའི་མདོ་ནས་འབྱུང་བ་བཞིན།
སྒྲ་ཇི་བཞིན་པར་མི་བཟུང་བར་སྔ་མ་ནས་འབྱུང་བ་བཞིན་སྐྱེ་འགག་ལ་སོགས་པ་
དོན་དམ་དུ་མེད་ཅིང༌། ཐ་སྙད་དུ་ཡོད་པར་ཤེས་པར་གྱིས་ཤིག ཅེས་དགོངས་

དྲང་ངེས་བློ་བཟང་དགོངས་གསལ། 83
འགྲེལ་གྱིས་འགྲེལ་པས། དགོངས་འགྲེལ་ནི། ཡུམ་འབུམ་པ་ལྟ་བུ་རྣམས་ངེས་
དོན་དུ་གཞུང་འཛུགས་པའི་མདོར་བཞེད་དོ་ཞེས་གསལ་བར་གསུངས་པའི་ཕྱིར།
དེས་ན་སྐབས་འདིར་མདོ་སྡེ་ལ་འགལ་སྤོང་གི་དྲི་བ་ཞུས་ཚུལ་ཡོད་དེ། འཁོར་ལོ་
དང་པོར་གཟུགས་ནས་འཕགས་ལམ་ཡན་ལག་གི་བར་གྱི་ཆོས་ཕལ་ཆེར་དོན་དམ་
པར་རང་གི་མཚན་ཉིད་ཀྱིས་གྲུབ་པར་བཀའ་སྩལ། བར་པར་ཤེར་སྙིང་དུ་ཆོས་
ཐམས་ཅད་རང་གི་མཚན་ཉིད་ཀྱིས་མ་གྲུབ་པར་སྒྲས་ཟིན་ལ་བཀའ་སྩལ་ལགས་ན།
ཞེས་སོགས་གོང་ལྟར་བྱ་བ་ཡིན་པའི་ཕྱིར། དེ་གཉིས་སྒྲ་སོར་བཞག་ན་འགལ་བའི་
དོན་ཡང་ཡོད་དེ། བདེན་པར་གྲུབ་ན་མེད་དགོས། ཡོད་ན་རང་གི་མཚན་ཉིད་
ཀྱིས་གྲུབ་དགོས་པའི་ཕྱིར། འཁོར་ལོ་ཐ་མས་ལེགས་པར་ཕྱེ་ཚུལ་ཡང་ཡོད་དེ།
ཆོས་ཐམས་ཅད་བདེན་པར་གྲུབ་པ་བཀག་ཅིང་རང་གི་མཚན་ཉིད་ཀྱིས་གྲུབ་པའི་
ཁྱད་པར་ཕྱེ་ནས་བསྟན་པ་ཡིན་པའི་ཕྱིར། ཤེར་སྙིང་ངེས་དོན་གྱི་མདོ་མ་ཡིན་ན།
འོ་ན། ངེས་དོན་གྱི་མདོའི་མཚན་ཉིད་ཇི་ལྟ་བུ་ཞེ་ན། ཡོད་དེ། སྟོང་ཉིད་དངོས་
བསྟན་བསྟན་བྱའི་གཙོ་བོར་བྱས་ནས་སྟོན་ཅིང་སྒྲ་ཇི་བཞིན་པའི་མདོར་དམིགས་
པ་ལ་བྱ་བ་ཡིན་པའི་ཕྱིར་ཏེ། དབུ་མ་སྣང་བ་ལས། ངེས་པའི་དོན་ཀྱང་གང་ལ་
བྱ་ཞེ་ན། ཚད་མ་དང་བཅས་པ་དང་། དོན་དམ་པའི་དབང་དུ་མཛད་ནས་བཤད་
པ་གང་ཡིན་པ་དེ། དེ་ནི་དེ་ལས་ལོགས་ཤིག་ཏུ་གཞན་གང་གིས་ཀྱང་དྲང་བར་
མི་ནུས་པའི་ཕྱིར་རོ་ཞེས་སྒྲས་ཟིན་གྱི་བསྟན་དོན་ལ་ཚད་མས་མི་གནོད་ཅིང་། ཚད་
མས་གྲུབ་པ་དང་བཅས་པ་དང་དངོས་བསྟན་གྱི་དོན་ལས་གནས་ལུགས་ཀྱི་དོན་གཞན་
དུ་དྲངས་མེད་པ་ཞིག་ལ་དེའི་མཚན་ཉིད་དུ་གསུངས་པའི་ཕྱིར་དང་། འདི་ཉིད་

84 དྲང་ངེས་བློ་བཟང་དགོངས་གསལ།
ལས་ཀྱང་། སྒྲ་ཇི་བཞིན་པར་བཟུང་དུ་མི་རུང་བས་གཞན་དུ་དྲང་དགོས་པས་དྲང་
དོན་ནོ། །ཞེས་གསུངས་པའི་ཕྱིར། འོ་ན། རྣམ་རིག་པས་བཞག་པའི་མཚན་
ཉིད་གསུམ་གྱི་རྣམ་བཞག་དགོངས་འགྲེལ་གྱི་དོན་མིན་ན། དེ་མདོ་གང་གི་དོན་
ཡིན་ཞེ་ན། འདི་ལ་ཁ་ཅིག ཡོན་ཏན་འབྱུང་གནས་ཀྱི་ལེའུའི་དོན་ཡིན་ཟེར།
འོ་ན། ལེའུ་དེས་རྣམ་རིག་པའི་ལུགས་ཀྱི་མཚན་ཉིད་གསུམ་གྱི་རྣམ་གཞག་བསྟན་
པར་ཐལ། འདོད་པའི་ཕྱིར། འདོད་ན། རྣམ་རིག་པའི་སྐབས་སུ་ལེའུ་དེ་ལེགས་
པར་རྣམ་པར་ཕྱེ་བའི་ཆོས་འཁོར་ཡིན་པར་ཐལ་ལོ། །འདོད་ན། དེའི་སྐབས་སུ་
དེ་བླ་ན་མ་མཆིས་པ་ཞེས་སོགས་ཀྱི་མཚན་གཞིར་འདོད་རིགས་པར་ཐལ་ལོ། །འདོད་
པའི་ཕྱིར། ཁྱབ་སྟེ། འདི་ཉིད་ལས། འཁོར་ལོ་གསུམ་པ་ངེས་དོན་དུ་གསུངས་
པ་ཡང་སྔར་བཤད་པ་ལྟར་ལེགས་པར་ཕྱེ་བ་རྣམས་ཡིན་གྱི། ཞེས་གསུངས་པའི་
ཕྱིར༑ འདོད་མི་ནུས་ཏེ། དོན་དམ་ཡང་དག་འཕགས་ཞུས་ཀྱི་ལེའུ་མ་གཏོགས་
དྲིས་ལན་གཞན་རྣམས་དེར་མི་རུང་བའི་ཕྱིར་ཏེ། སྙིང་པོ་རྒྱན་ལས། ཁ་ཅིག
བླ་ན་མ་མཆིས་པ་ཞེས་ཉེ་ཚིག་སྨོས་པའི་མཚན་གཞིར་མདོ་སྡེ་དགོངས་པ་ངེས་འགྲེལ་
རིལ་འཛིན་པ་ཡང་མི་ཐད་དེ། དེར་ས་བཅུའི་དབང་ཕྱུག་གི་བྱང་ཆུབ་སེམས་དཔའ་
བཅུས་སྟོན་པ་ལ་དྲི་བ་མི་འདྲ་བ་རེ་རེ་ཞུས་པའི་དྲིས་ལན་གཞན་རྣམས་འདིའི་མཚན་
གཞིར་འབྲེལ་མེད་པའི་ཕྱིར་རོ། །ཞེས་གསུངས་པའི་ཕྱིར། །
རང་ལུགས་ནི། ལང་གཤེགས། རྒྱན་སྟུག་པོ་བཀོད་པ། དགོངས་འགྲེལ་
སོགས་ཀྱི་སྐབས་འགར། ཆོས་ཐམས་ཅད་བདེན་མེད་དུ་སྟོན་མི་རུང་བར་ཀུན་
བཏགས་བདེན་མེད་དུ་བསྟན་ནས། ཕྱིས་གཞན་དབང་དང་ཡོངས་གྲུབ་བདེན་

དྲང་ངེས་བློ་བཟང་དགོངས་གསལ། 85
མེད་དུ་སྟོན་དགོས་པའི་སེམས་ཙམ་པ་རྗེས་སུ་བཟུང་བའི་ཕྱིར་དུ། ཕྱི་དོན་བཀག་
ཅིང་སེམས་བདེན་གྲུབ་ཏུ་མ་བཀག་པར་བདེན་གྲུབ་ཏུ་སྟོན་པའི་སྐབས་ཡོད་པས།
རྣམ་རིག་པའི་ལུགས་ཀྱི་མཚན་ཉིད་གསུམ་གྱི་རྣམ་གཞག་དེ། གོང་གི་མདོ་དེ་རྣམས་
ཀྱི་གཞུང་ཚིག་ལ་རྣམ་རིག་པའི་གཞུང་ཡིན་མིན་གྱི་ཆ་ཕྱེ་ནས། རྣམ་རིག་པའི་གཞུང་
གི་མདོའི་དོན་དུ་འཇོག་པ་ཡིན་ཏེ། འདི་ཉིད་ལས། གལ་ཏེ་རྣལ་འབྱོར་སྤྱོད་པ་
པའི་མཚན་ཉིད་གསུམ་གྱི་འཇོག་ལུགས་མདོ་འདིའི་དོན་མིན་ན། མདོ་གང་གི་ཡང་
དོན་མ་ཡིན་པར་བཞེད་དམ་སྙམ་ན། དབུ་མ་སྣང་བ་ལས། དགོངས་འགྲེལ་དང་།
ལང་གཤེགས་དང་། རྒྱན་སྟུག་པོ་བཀོད་པ་སོགས་ལས་ཕྱི་རོལ་བཀག་ནས་སེམས་
ཙམ་གྱི་ལུགས་སུ་སྒྲུབ་པའི་སྐབས་འགའ་ཞིག་ཏུ་སེམས་ལ་རང་བཞིན་མ་བཀག་
པ་ནི། ཆོས་ཐམས་ཅད་རང་བཞིན་མེད་པར་ཅིག་ཅར་དུ་རྟོགས་མི་ནུས་པར་རིམ་
གྱིས་དཀྲི་དགོས་པ་རྣམས་ཀྱི་བསམ་པ་དང་མཐུན་པར་བསྟན་པ་ཡིན་ནོ། །ཞེས་
གསུངས་པས། མདོ་སྡེ་དེ་དག་ལས་ཅིག་ཅར་དུ་ཆོས་ཐམས་ཅད་རང་བཞིན་མེད་
པར་རྟོགས་ནས་པའི་གདལ་བྱ་ལ་བཤད་པ་དང་། སྔ་མ་གཉིས་ཀ་ཡོད་པས་ཆ་
ཕྱེ་ནས་མདོའི་དོན་དུ་འཇོག་གོ །ཞེས་གསུངས་པའི་ཕྱིར། དེས་ན་སྔར་བཤད་
པའི་ལུགས་འདིའི་དྲང་ངེས་འབྱེད་ཚུལ་གྱི་སྲོལ་ཐོག་མར་སློབ་དཔོན་ལེགས་ལྡན་
འབྱེད་ཀྱིས་ཕྱེ་ཞིང་། དེས་ཕྱེ་བ་ལྟར་དབུ་མ་སྣང་བར་ཀ་མ་ལ་ཤི་ལས་གསུངས་
པ་ཞི་བ་འཚོའི་ཡང་དགོངས་པ་ཡིན་ཏེ། འདི་ཉིད་ལས། སློབ་དཔོན་ཞི་བ་འཚོའི་
གཞང་འགྱུར་བ་རྣམས་ལས། མཚན་ཉིད་གསུམ་གཏན་ལ་འབེབས་ཚུལ་སྔར་བཤད་
པ་བཞིན་གསལ་བར་མ་བྱུང་ཡང་དཔོན་སློབ་གཉིས་ཀ་དགོངས་པ་གཅིག་ཏུ་ཡོད་དོ།།

86 དྲང་ངེས་བློ་བཟང་དགོངས་གསལ།
དགོངས་འགྲེལ་ལས། 
མཚན་ཉིད་གསུམ་གསུངས་པའི་དོན་རྣལ་འབྱོར་སྤྱོད་པ་
དག་གི་ཇི་ལྟར་བཀྲལ་བ་མདོའི་དོན་མིན་པར་དབུ་མའི་དོན་དུ་འགྲེལ་བའི་ལམ་སྲོལ་
འདི་ནི་ལེགས་ལྡན་འབྱེད་ཀྱིས་ཕྱེ་བ་ཞིབ་ཏུ་ནི་དབུ་མ་སྣང་བ་ལས་བཤད་དེ
། ཞེས་
གསུངས་པའི་ཕྱིར། །
གསུམ་པ་ནི། འཕགས་སེང་གཉིས་ཀྱང་སྔར་ལྟར་བཞེད་དམ་ཞེ་ན། ཁ་
ཅིག་མི་བཞེད་དེ། འཕགས་སེང་གི་སྐབས་གཞིར་བཞག ཡུམ་འབུམ་པ་སོགས་
ཡུམ་གྱི་མདོ་རྣམས་དགོངས་འགྲེལ་གྱིས་དྲང་དོན་དུ་འགྲེལ་བའི་ཕྱིར་ཏེ
། དེ་རྣམས་
ཐེག་པ་ཆེན་པོ་ལ་ཞགས་པ་ཞེས་སོགས་ཀྱི་མཚན་གཞི་ཡིན་པའི་ཕྱིར་ཏེ
། དེ་ལྟར་
ཤིང་རྟ་ཆེན་པོ་གཉིས་བཞེད་པའི་ཕྱིར། རྟགས་གྲུབ་སྟེ། རྣམ་བཤད་སྙིང་པོ་རྒྱན་
ལས༑ 
དབུ་སེམས་ཀྱི་ཤིང་རྟ་ཆེན་པོ་རྣམས་ཡུམ་གྱི་མདོ་དྲང་ངེས་ཀྱི་ཁྱད་པར་
མི་འདྲ་ཡང་། 
འདིར་བཤད་པའི་འཁོར་ལོ་གཉིས་པའི་མཚན་གཞིར་བཞེད་པ་
ལ་ནི་འདྲའོ། །ཞེས་གསུངས་པའི་ཕྱིར། གཞན་ཡང་། འཁོར་ལོ་ཐ་མ་ངེས་
དོན་གྱི་མདོ་མ་ཡིན་པར་ཐལ། དེ་མཚན་ཉིད་ལ་ལྡེམ་པོར་དགོངས་པའི་མདོ་ཡིན་
པའི་ཕྱིར་ཏེ། སྙིང་པོ་རྒྱན་ལས། མཚན་ཉིད་ལ་ལྡེམ་པོར་དགོངས་པ་ནི། དགོངས་
འགྲེལ་ལས། 
ངོ་བོ་ཉིད་གསུམ་ལ་བདེན་པར་གྲུབ་མ་གྲུབ་ཀྱི་ཁྱད་པར་གསུངས་
པ་ལྟ་བུའོ། །ཞེས་གསུངས་པའི་ཕྱིར། ཟེར། དེ་ནི་ཅུང་ཟད་མ་བརྟགས་པ་ཡིན་
འདྲ་སྟེ། རྣམ་བཤད་ཀྱི་ལུང་དེའི་སྔ་འགྲེལ་དུ། སློབ་དཔོན་འཕགས་པ་ཐོགས་
མེད་ཀྱིས་རྣམ་པར་རིག་པ་ཙམ་གྱི་ཤིང་རྟའི་སྲོལ་ཕྱེ་བ་ལྟར་ན། ཞེས་སོགས་ཡོད་
པར་སེམས་ཙམ་པའི་སྐབས་དང༌། སེམས་ཙམ་པའི་སྐབས་སུ་ཀླུ་སྒྲུབ་ཐོགས་མེད་

དྲང་ངེས་བློ་བཟང་དགོངས་གསལ། 87
གཉིས་ཀྱིས་ཡུམ་གྱི་མདོ་དྲང་དོན་ངེས་དོན་གྱི་མདོར་འགྲེལ་བའི་གྲོལ་བྱེད་མི་འདྲ་
དེ་གཉིས་ཀས་ཡུམ་མདོ་དགོངས་འགྲེལ་ནས་བཤད་པའི་འཁོར་ལོ་གཉིས་
ཡང་༑ 
། སྐབས་འདིར་ཅི་ཡང་
པའི་མཚན་གཞི་དང་དྲང་དོན་གྱི་མདོར་བཞེད་པ་འདྲ་བས
རྣམ་བཤད་ཀྱི་དེ་སེམས་ཙམ་པའི་སྐབས་ཡིན་མིན་དེར་བརྟགས་
མི་གནོད་པའི་ཕྱིར། 
པས་ཆེས་གསལ་ལོ། ། ལུང་ཕྱི་མའི་དོན་ཡང་ཡོད་དེ། སྔར་བཤད་པ་ལྟར་དགོངས་
འགྲེལ་གྱི་ཚིག་ལ་རྣམ་རིག་པའི་གཞུང་ཡིན་མིན་གྱི་ཆ་ཕྱེ་ནས། རྣམ་རིག་པའི་གཞུང་
གི་དགོངས་འགྲེལ་ལས་དེ་ལྟར་གསུངས་པ་མཚན་ཉིད་ལ་ལྡེམ་པོར་དགོངས་པ་ཡིན་
དེས་ན་འཕགས་སེང་གཉིས་ཀྱང་སྔར་ལྟར་ཡུམ་
ཞེས་པའི་དོན་ཡིན་པའི་ཕྱིར། 
མདོའི་དྲང་ངེས་ཀྱི་ཁྱད་པར་བཞེད་དེ། འཕགས་སེང་གཉིས་རྣལ་འབྱོར་སྤྱོད་པའི་
རང་རྒྱུད་པ་ཡིན་ཅིང་། རང་རྒྱུད་པའི་སྐབས་སུ། རང་གི་མཚན་ཉིད་ཀྱིས་གྲུབ་
པ་ཁས་ལེན་པའི་སྒྲུབ་བྱེད་ཀྱང་འདིའི་དྲང་ངེས་ཕྱེད་པ་ལ་རག་ལུས་སམ་སྙམ་མོ
སྔར་བཤད་པའི་དབུ་སེམས་གཉིས་ཀྱི་དྲང་ངེས་འབྱེད་ཚུལ་ལ་རྗེ་འཇམ་
དེས་ན། 
། འདི་ཉིད་
དཔལ་སྙིང་པོའི་གསུང་རབ་འདི་ལ་བརྟེན་ནས་འབད་པར་རིགས་ཏེ
ཚུལ་གཉིས་ཀྱི་མདོ་འགྲེལ་ཚུལ་ཞིབ་ཏུ་ཤེས་ན། ཤིང་རྟ་ཆེན་པོ་རྣམས་
ལས༑ 
ཀྱི་རིག་པའི་རྣམ་འགྱུར་དང་། གསུང་རབ་འགྲེལ་ཚུལ་དུ་མ་ཞིག་ཤེས་སོ། །ཞེས་
གསུངས་པའི་ཕྱིར། དེས་ན། རྣམ་རིག་པའི་སྐབས་སུ། ཡུམ་གྱི་མདོའི་དངོས་
། སྐབས་
ཡུམ་གྱི་མདོ་སྒྲ་ཇི་བཞིན་པའི་མདོ་མ་ཡིན་ཞིང་
བསྟན་ལྟར་གྲུབ་ཀྱང་། 
འདིར་ཤེས་སྙིང་གི་དངོས་བསྟན་ལྟར་གྲུབ་ཀྱང་། སྒྲ་ཇི་བཞིན་པ་མ་ཡིན་པར་ཤེས་
ཚད་ལྡན་གྱི་བཤེས་གཉེན་དམ་པའི་
པར་བྱའོ། །འདི་དག་གི་ཚུལ་ཕྲ་ཞིབ་ནི། 

88 དྲང་ངེས་བློ་བཟང་དགོངས་གསལ།
ཞལ་ལས་ཤེས་པར་བྱ་དགོས་པས་བརྗོད་པར་བྱ་བ་མང་ནའང་རེ་ཞིག་དེ་ཙམ་མོ།།
འདིར་སྨྲས་པ། །
རང་ཉིད་མཆོག་ཏུ་རློམས་པའི་ང་རྒྱལ་དང༌། ། །
རང་གཞན་བསླུ་བའི་རྫུན་ཟོག་མ་མཆིས་ཤིང་། ། །
རང་བློས་གསུངས་རབ་དོན་ཀུན་མ་དཔོག་ཀྱང་། །
རང་སེམས་དཀའ་བའི་ལེགས་བྱས་མི་དམན་པས། ། །
རང་རྒྱུད་གྲུབ་མཐའི་རྣམ་གཞག་སྟོན་པ་ལ། །
རང་གཞན་དབུས་ན་ཟླ་བྲལ་མཁས་པའི་གཙོ། །
རང་ངོར་རྒྱལ་ལས་ལྷག་པའི་དྲིན་ཅན་རྗེས། །
རང་བློར་འཚམས་བའི་བཀའ་དྲིན་སྩལ་བའི་མཐུས།།
རང་གཞན་མཁས་རློམས་ཕལ་ལ་མ་གྲགས་པའི། །
རང་གཞུང་ལེགས་བཤད་གསར་པ་འདི་མཐོང་ཚེ། །
རང་མཐོང་ཅན་གྱི་ཉམས་ཆུང་བློ་དམན་ཀུན། ། །
རང་མཚང་སྟོན་པའི་ཁྲོ་ཉམས་ཅི་ཡང་བསྒྱུར། ། །
ཅེས་པའང་སྨྲས་སོ།།
གཉིས་པ་ཐལ་འགྱུར་བའི་ལུགས་འཆད་པ་ལ། དགོངས་འགྲེལ་ནས་བཤད་
པའི་འཁོར་ལོ་དང་པོ་ལ་དྲང་ངེས་ཀྱི་ཆ་གཉིས། བར་པ་ཐམས་ཅད་ངེས་དོན། ཐ་
མ་དྲང་དོན་དགོངས་པ་ཅན་ཡིན་ཏེ། སྙིང་པོ་རྒྱན་ལས། སློབ་དཔོན་འཕགས་
པ་ཐོགས་མེད་ཀྱིས་རྒྱུད་བླ་མའི་འགྲེལ་པར་བཀྲལ་བའི་དོན་ལ་དཔྱད་པ་དང་། སློབ་

དྲང་ངེས་བློ་བཟང་དགོངས་གསལ། 89
དཔོན་སངས་རྒྱས་བསྐྱངས་དང༌། སློབ་དཔོན་ཟླ་བ་གྲགས་པས་སློབ་དཔོན་ཀླུ་སྒྲུབ་
ཀྱི་དགོངས་པ་བཀྲལ་བ་ལྟར་ན། དགོངས་འགྲེལ་ཉིད་སྒྲ་ཇི་བཞིན་པ་མ་ཡིན་པ་
དྲང་བའི་དོན་དང་། འདིར་བཤད་པའི་འཁོར་ལོ་གཉིས་པ་ཡུམ་གྱི་མདོ་ངེས་པའི་
དོན་དུ་བཞེད་ཅིང་། འཁོར་ལོ་དང་པོར་ཡང་མི་རྟག་སོགས་བསྟན་པ་དྲང་བའི་
དོན་ཡིན་ཡང་གང་ཟག་དང་ཆོས་ལ་བདག་མེད་པའི་སྟོང་པ་ཉིད་ཕྲ་མོ་བསྟན་པ་རྣམས་
ངེས་པའི་དོན་དང་། ཆོས་ཀྱི་འཁོར་ལོ་དང་པོ་བསྐོར་བའི་ཚེ། ལྔ་སྡེ་དང༌། ལྷ་
བརྒྱད་ཁྲི་སོགས་ཀྱིས་ཀྱང་བདག་མེད་ཕྲ་མོ་མངོན་སུམ་དུ་རྟོགས་པར་བཞེད་ལ།
ཞེས་གསུངས་པའི་ཕྱིར། ཁ་ཅིག ཐེག་དམན་གྱི་སྡེ་སྣོད་ཡིན་ན། ཐེག་དམན་
གྱི་གྲུབ་མཐའ་སྨྲ་བའི་སྡེ་སྣོད་ཡིན་པས་ཁྱབ་ཟེར་ན། གང་ཟག་བདེན་མེད་དུ་དངོས་
བསྟན་བསྟན་བྱའི་གཙོ་བོར་བྱས་ནས་སྟོན་པའི་ཐེག་དམན་གྱི་སྡེ་སྣོད་ཆོས་ཅན།
དེར་ཐལ། དེའི་ཕྱིར་ཏེ། དེ་ཡོད་པའི་ཕྱིར་ཏེ། ལུང་དེའི་ཕྱིར་དང་། འདི་ཉིད་
ལས༑ རྣལ་འབྱོར་སྤྱོད་པ་པ་དང་། དབུ་མ་རང་རྒྱུད་པ་དག་གི་ཐེག་དམན་གྱི་
སྡེ་སྣོད་ལས་ཆོས་ཀྱི་བདག་མེད་མ་བསྟན་ཅིང་། གང་ཟག་གི་བདག་མེད་གཏན་
ལ་ཕབ་པ་ནི་ཐེག་ཆེན་དུ་ཡང་དེ་ལས་ལྷག་པ་སྟོན་རྒྱུ་མེད་པར་བཞེད་ལ། སློབ་
དཔོན་གཉིས་ཀྱི་ལུགས་ཀྱིས་ནི་དེ་གཉིས་ཀ་ལས་ལྡོག་ཏེ་སྨྲ་བའི། ཞེས་གསུངས་
པའི་ཕྱིར། འདོད་ན། བྱེ་མདོ་གང་རུང་གི་མདོ་ཡིན་པར་ཐལ་ལོ། །འདོད་ན།
གང་ཟག་བདེན་མེད་དུ་ཁས་ལེན་པའི་བྱེ་མདོ་ཡོད་པར་ཐལ་ལོ། །འདོད་མི་ནུས་
པར་གོང་གི་དྲི་བ་ཞུས་པའི་སྐོར་ལས་ཤེས་སོ། །དེས་ན་ཐེག་ཆེན་དང་ཐེག་དམན་
གྱི་མདོ་ཞེས་པ། ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་དང་ཐེག་དམན་གྱི་

90 དྲང་ངེས་བློ་བཟང་དགོངས་གསལ།
རིགས་ཅན་ལ་བྱ་ཞིང་། གྲུབ་མཐའ་སྨྲ་བའི་དབང་དུ་མི་བྱའོ།།
འོ་ན། འདིའི་རང་གི་མཚན་ཉིད་ཀྱིས་གྲུབ་པར་བཟུང་ཚུལ་ཇི་ལྟ་བུ་ཞེ་ན།
འདི་ལ་ཐོག་མར་རང་གི་སྡེ་པ་གཞན་གྱིས་དེ་ལྟར་བཟུང་ཚུལ་བཤད་ན་ཤེས་སླ་བས་
འདོད་པ་བརྗོད་པ་ནི། རང་རྒྱུད་པ་ནས་བྱེ་བྲག་སྨྲ་བའི་བར་གྱིས། གང་ཟག་
ཞེས་ཐ་སྙད་བཏགས་པ་ཙམ་གྱིས་མ་ཚིམ་པར། ཕུང་པོ་འདི་གང་ཟག་ཡིན་ནམ་
དེ་ལས་གཞན་དུ་ཡོད་ཅེས་དོན་བཙལ་ནས་གང་ཟག་ཏུ་རྙེད་པ་ཞིག་བྱུང་ན། གང་
ཟག་འཇོག་ཅིང་། མ་བྱུང་ན་འཇོག་མི་ནུས་པ་ནི། གང་ཟག་རང་གི་མཚན་ཉིད་
ཀྱིས་གྲུབ་པར་བཟུང་ཚུལ་ཡིན་ཏེ། འདི་ཉིད་ལས། འོ་ན། ཇི་འདྲ་ཞིག་ཏུ་བཟུང་
ན༑ རང་གི་མཚན་ཉིད་ཀྱིས་གྲུབ་པར་བཟུང་བ་ཡིན་ཞེ་ན། འདི་ལ་ཐོག་མར་
གྲུབ་མཐའ་སྨྲ་བའི་ལུགས་བརྗོད་པར་བྱ་སྟེ། གང་ཟག་འདིས་ལས་འདི་བྱས་སོ།།
འབྲས་བུ་འདི་མྱོང་ངོ་ཞེས་ཐ་སྙད་བཏགས་པ་ལ། རང་གི་ཕུང་པོ་འདི་ཉིད་གང་
ཟག་ཡིན་ནམ། འོན་ཏེ། དེ་དག་ལས་དོན་གཞན་ཞེས་གང་ཟག་གི་ཐ་སྙད་བཏགས་
པ་དེའི་དོན་བཙལ་ཏེ་དོན་གཅིག་པའི་དོན་ཐ་དད་ལ་སོགས་པའི་ཕྱོགས་གང་རུང་
ཞིག་རྙེད་ནས་གང་ཟག་ཏུ་འཇོག་པ་བྱུང་ན་ལས་གསོག་པ་པོ་ལ་སོགས་པར་འཇོག་
ནས་ལ། མ་རྙེད་ན་འཇོག་མི་ནས་པས། གང་ཟག་གི་ཐ་སྙད་བཏགས་པ་ཙམ་
གྱིས་མི་ཚིམ་པར་དེའི་ཐ་སྙད་གང་ལ་བཏགས་པའི་གདགས་གཞི་དེ་ཇི་ལྟར་དཔྱད་
ཅིང་བཙལ་ནས་འཇོག་ན་གང་ཟག་རང་གི་མཚན་ཉིད་ཀྱིས་གྲུབ་པ་འཇོག་པ་ཡིན།
ཏེ༑ རང་སྡེ་བྱེ་བྲག་སྨྲ་བ་ནས་དབུ་མ་རང་རྒྱུད་པའི་བར་ཐམས་ཅད་ཀྱི་དེ་བཞིན་
དུ་འདོད་དོ། །ཞེས་གསུངས་པའི་ཕྱིར། འོ་ན། དེ་རྣམས་ཀྱི་བཏགས་དོན་བཙལ་

དྲང་ངེས་བློ་བཟང་དགོངས་གསལ། 91
མཐར་ཇི་འདྲ་ཞིག་གང་ཟག་ཏུ་འཇོག་ཅེ་ན། ཡོད་དེ། དཀའ་འགྲེལ་ལས། རང་
རྒྱུད་པ་དང་རིག་པའི་རྗེས་འབྲང་གི་སེམས་ཙམ་པ་རྣམས་ཡིད་ཀྱི་རྣམ་ཤེས་གང་
ཟག་གི་མཚན་གཞིར་འདོད་ལ། ལུང་གི་རྗེས་འབྲང་གི་སེམས་ཙམ་པ་རྣམས་ཀུན་
གཞིའི་རྣམ་ཤེས་གང་ཟག་ཏུ་འདོད་ཅིང་། མདོ་སྡེ་པ་རྣམས་ཡིད་ཀྱི་རྣམ་ཤེས་ཀྱི་
རྒྱུན་གང་ཟག་ཏུ་འདོད། བྱེ་བྲག་སྨྲ་བའི་ནང་ཚན་ན། ཁ་ཅིག ཕུང་པོ་ལྔ་ཆར་
གང་ཟག་ཏུ་འདོད་པ་དང་། ཁ་ཅིག སེམས་གཅིག་པུ་གང་ཟག་ཏུ་འདོད་པ་དང་།
གནས་མ་བུ་བས་གང་ཟག་ཕུང་པོ་དང་གཅིག་ཐ་དད་གང་རུང་དུ་ཡང་བརྗོད་དུ་མེད་
པའི་རྫས་ཡོད་དུ་འདོད་དོ། །ཞེས་གསུངས་པ་ལྟར་ཡིན་པའི་ཕྱིར། འོ་ན། རང་
སྐྱ་ཐུབ་པའི་རྫས་ཡོད་ཀྱི་འཛིན་ཚུལ་ཇི་ལྟ་བུ་ཞེ་ན། ཡོད་དེ། གང་ཟག་ཕུང་པོ་
ལས་ལོགས་སུ། ཕུང་པོ་དང་མཚན་ཉིད་མི་མཐུན་པའི་རང་དབང་དུ་འཛིན་པ་ཞིག་
ལ་བྱ་དགོས་པའི་ཕྱིར་ཏེ། འདི་ཉིད་ལས། གང་ཟག་གི་བདག་མེད་ནི་རང་སྡེ་
ཐེག་པ་ཆེ་ཆུང་གི་གྲུབ་མཐའ་སྨྲ་བ་གཞན་གྱི་ལྟར་ན། གང་ཟག་ཕུང་པོ་དང་མཚན་
ཉིད་མི་མཐུན་པའི་རང་སྐྱ་བའི་རྫས་སུ་མེད་པ་ཙམ་ལ་འདོད་དོ། །དེའི་ཚུལ་ནི།
ང་ཞེས་འཛིན་པའི་གཞིའི་བདག་འདི་ཕུང་པོའི་རྗེ་བོ་ལྟ་བུ་དང༌། ཕུང་པོ་རྣམས་
དེའི་འཁོལ་ལྟ་བུར་འཛིན་ཏེ། ཞེས་གསུངས་པའི་ཕྱིར། ཁ་ཅིག གང་ཟག་རང་
སྐྱ་ཐུབ་པའི་རྫས་ཡོད་དུ་འཛིན་པ་ནི། མཐོང་སྤངས་ཁོ་ན་ཡིན་ཏེ། དེ་སྒྲིབ་པ་
ཀུན་བཏགས་ཡིན་པའི་ཕྱིར་ཏེ། གྲུབ་མཐས་བློ་མ་བསྒྱུར་བ་ལ་དེ་མེད་པའི་ཕྱིར།
རང་རྒྱུད་པས་བཞེད་པའི་བདེན་འཛིན་ལྷན་སྐྱེས་ཀྱང་སྐབས་འདིར་ཀུན་བཏགས་
ཡིན་ཏེ། དེ་ཡང་གྲུབ་མཐས་བློ་མ་བསྒྱུར་བ་ལ་མེད་པའི་ཕྱིར། རྟགས་གཉིས་ཀ་

92 དྲང་ངེས་བློ་བཟང་དགོངས་གསལ།
གྲུབ་སྟེ། འདི་ཉིད་ལས། འོ་ན། ཆོས་དང་གང་ཟག་གི་བདག་འཛིན་ལྷན་སྐྱེས་
འཛིན་སྟངས་མི་མཐུན་པ་གཉིས་གཉིས་ནི་མེད་པས་རང་རྒྱུད་པས་བཤད་པ་དེ་དག་
དེ་ལ་ཕུང་པོ་དང་མཚན་ཉིད་མི་མཐུན་པའི་གང་ཟག་རང་
ཇི་ལྟར་ཡིན་སྙམ་ན། 
གང་ཟག་རྐང་ལག་སོགས་ཀྱི་ཆོས་ལས་རྫས་
སྐྱ་ཐུབ་པའི་རྫས་ཡོད་དུ་འཛིན་པ་ནི། 
གཞན་དུ་འཛིན་པ་ཡིན་པས། གྲུབ་མཐས་བློ་མ་བསྒྱུར་བ་ལ་མེད་དེ། འཇུག་པ་ལས།
གང་ཕྱིར་འཇིག་རྟེན་ས་བོན་ཙམ་བཏབ་ནས། །ཞེས་པ་ནས། གང་ཕྱིར་འཇིག་
རྟེན་ལག་པ་ན་བ་ལ། །བདག་ནི་ནའོ་སྙམ་དུ་རྟོག་དེས་ན། ། དེ་གཉིས་རྫས་གཞན་
འཇིག་རྟེན་ལས་ཀྱང་མེད། ། ཅེས་སྨྲ་དགོས་པའི་ཕྱིར་རོ། །ཞེས་པའི་བར་དང་།
རིག་པ་དེ་དག་གི་གནད་ཀྱིས། རང་རྒྱུད་པས་བཤད་པའི་ཆོས་ཀྱི་བདག་འཛིན་
ལྷན་སྐྱེས་སུ་འདོད་པ་ཡང་ཀུན་བཏགས་སུ་བྱའོ། །ཞེས་གསུངས་པའི་ཕྱིར། ཞེས་
རང་དུ་ལྟ་བ་དང་འབྲེལ་ཡོངས་སུ་ཟད། །ཅེས་པས།
གསུང་པར། འཇུག་པར། 
ས་བཞི་པའི་སྤང་བྱར་རང་སྐྱ་ཐུབ་པའི་རྫས་ཡོད་དུ་འཛིན་པ་ཡོད་པར་བསྟན་པར་
དེང་སང་གི་མཁས་པ་ཀུན་ལ་གྲགས་པ་དང་། རང་ཉིད་དབུ་མ་ལ་འཇུག་པར་སླར་
ཐོས་བསམ་བྱེད་དགོས་པ་བཅས་ཁ་ཚོན་མ་ཆོད་པར་སླར་དཔྱད་པར་བྱ་བའི་གཞི་
ཁོ་ནའོ། །མཁས་པ་ཁ་ཅིག ཆོས་གཅིག་བདེན་མེད་དུ་རྟོགས་ན། ཆོས་ཐམས་
ཅད་བདེན་མེད་དུ་རྟོགས་པས་ཁྱབ་སྟེ། བཞི་བརྒྱ་པ་ལས། གང་གིས་དངོས་གཅིག་
དེ་བཞིན་ཉིད་མཐོང་བ། །དེ་ཡི་དངོས་ཀུན་དེ་བཞིན་ཉིད་དུ་རྟོགས། །ཞེས་གསུངས་
རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པའི་ཕྱི་རྒོལ་ཡང་
པའི་ཕྱིར། 
དག་དེས། རྟེན་འབྲེལ་ཡིན་ན། བདེན་མེད་ཡིན་པས་ཁྱབ་པ་ངེས་ཀྱང་། རྟེན་

དྲང་ངེས་བློ་བཟང་དགོངས་གསལ། 93
འབྲེལ་བདེན་མེད་དུ་མ་ངེས། དེ་ལྟ་མིན་ན། དབུ་མའི་ལྟ་བ་ཐོག་མར་རྙེད་པའི་
གང་ཟག་མེད་པར་འགྱུར་ཏེ། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་ངེས་
པ་ལ། དེའི་སྔོན་དུ་རྟེན་འབྲེལ་བདེན་མེད་དུ་ངེས་དགོས། དེའི་སྔོན་དུ་ཡང་བདེན་
མེད་བསྒྲུབ་བྱའི་ཆོས་སུ་བྱས་པའི་ཚུལ་གསུམ་ངེས་དགོས་པ་སོགས་ཐུག་པ་མེད་
པའི་ཕྱིར། དེས་ན་གང་ཟག་བདེན་མེད་དུ་རྟོགས་པའི་བློ་དེས་ཕུང་སོགས་ཀྱང་
བདེན་མེད་དུ་རྟོགས་སོ། །ཞེས་གསུངས་པར། འོ་ན། ཕུང་པོ་བདེན་མེད་དུ་
ངེས་པ་དང་། གང་ཟག་བདེན་མེད་དུ་ངེས་པ་ལ། དཀའ་སླ་མེད་པར་ཐལ། དམ་
བཅའ་དེའི་ཕྱིར། འདོད་མི་ནུས་ཏེ། ལྷག་མཐོང་ཆུང་བ་ལས། གཞི་གང་ཟག་དང་།
ཆོས་ཀྱི་སྟེང་དུ་ངེས་རྒྱའི་བདག་མེད་ལ་ཕྲ་རིགས་མེད་ཀྱང་། ཁྱད་གཞིའི་གནད་ཀྱིས།
གང་ཟག་གི་སྟེང་དུ་ངེས་སླ་ལ། ཆོས་ཀྱི་སྟོང་དུ་ངེས་དཀའ་བའི་ཕྱིར། ཞེས་གསུངས་
པའི་ཕྱིར་དང༌། ལྷག་མཐོང་ཆེན་མོ་ལས། གལ་ཏེ་གང་ཟག་ལ་རང་བཞིན་མེད་
པར་རྟོགས་པའི་བློ་དེ་ཉིད་ཀྱིས། ཕུང་པོ་རང་བཞིན་མེད་པར་རྟོགས་པ་ཡིན་ན།
བདག་མེད་གཉིས་རྟོགས་པའི་བློ་གཉིས་གཅིག་ཏུ་འགྱུར་བའི་སྐྱོན་ཡོད་དོ། །ཆོས་
དང་གང་ཟག་གཉིས་སོ་སོ་བ་ཡིན་པས། དེ་གཉིས་རང་བཞིན་མེད་པར་རྟོགས་
པའི་བློ་གཉིས་ཀྱང་སོ་སོ་བ་ཡིན་ཏེ། དཔེར་ན། བུམ་པ་དང་ཀ་བ་མི་རྟག་པར་
རྟོགས་པའི་བློ་བཞིན་ནོ། །གང་ཟག་རང་བཞིན་མེད་པར་རྟོགས་པའི་བློ་དེ་ཉིད་ཀྱིས།
ཕུང་པོ་རང་བཞིན་མེད་པར་མ་རྟོགས་ན། གང་ཟག་གི་བདག་མེད་རྟོགས་པའི་
ཚེ༑ ཕུང་པོ་རང་བཞིན་མེད་པར་རྟོགས་པར་ཇི་ལྟར་འཇོག་སྙམ་ན། དྲི་བ་དང་
པོ་ཁས་མི་ལེན་པས་དྲི་བ་འོག་མ་བཤད་པར་བྱའོ། །གང་ཟག་རང་བཞིན་མེད་

94 དྲང་ངེས་བློ་བཟང་དགོངས་གསལ།
པར་རྟོགས་པའི་བློ་དེ་ཉིད་ཀྱིས་ཕུང་པོ་རང་བཞིན་མེད་དོ་སྙམ་དུ་མི་འཛིན་ཀྱང་།
བློ་དེས་གཞན་ལ་ལྟོས་མེད་དུ་ཕུང་པོ་རང་བཞིན་མེད་པར་ངེས་པའི་ངེས་ཤེས་འདྲེན་
ནུས་པས་ན་ཕུང་པོ་རང་བཞིན་གྱི་སྒྲོ་འདོགས་པའི་སྒྲོ་འདོགས་གཅོད་པར་ནུས་པ་
ཡིན་ནོ། ། ཞེས་གསུངས་པ་རྣམས་ཀྱིས་གོང་གི་དམ་བཅའ་རྣམས་འགོག་པའི་ཕྱིར།
ཁ་ཅིག གང་ཟག་གི་ཕུང་པོ་ལྔ་རེ་རེ་བ་དེ་ཡིན་ནམ། དེ་ལས་དོན་གཞན་དུ་གང་
ཟག་ཡོད་ཅེས་དཔྱོད་པ་ནི། གང་ཟག་གི་གནས་ལུགས་ལ་དཔྱོད་ཚུལ་ཡིན་ཏེ།
འདི་ཉིད་ལས། ཐལ་འགྱུར་བས་ནི་སྔར་ལྟར་དཔྱོད་པ་ཙམ་ནས་དེ་ཁོ་ནར་གྲུབ་
མ་གྲུབ་དཔྱོད་པར་བཞེད་དེ། སྔར་ལུང་དྲངས་པ་དང་། ཡོད་པ་རྣམས་ཀྱང་
། ། ཞེས་དང་།
མིང་དང་བརྡའ་དང་ཐ་སྙད་ཙམ་དུ་ལན་མང་པོར་བཤད་པའི་ཕྱིར་རོ
དེའི་དཀའ་འགྲེལ་ལས། ཐལ་འགྱུར་བའི་ལུགས་ལ་ལྷས་བྱིན་ཡོན་ན། ལྷས་བྱིན་
གྱི་ཕུང་པོ་ལྔ་རེ་རེ་བ་དང་། ཚོགས་པ་གང་ཡིན་ཞེས་དཔྱོད་པ་ཙམ་ནས། ལྷས་
བྱིན་གྱི་གནས་ལུགས་སམ་དོན་དམ་ལ་དཔྱོད་པར་འགྱུར་ལ། ཞེས་གསུངས་པའི་
ཕྱིར༈ ཞེ་ན། དེ་ལྟར་དཔྱོད་པ་དོན་དམ་ལ་དཔྱོད་པར་མི་འགྱུར་ཏེ། དེ་ལྟར་
དཔྱད་ན། ཡང་ན་གང་ཟག་གཏན་མེད་དང་། ཡང་ན་ཡོད་མིན་མེད་མིན་ཞིག་
རྙེད་པ་ལས་མི་འད ：་བའི་ཕྱིར་ཏེ། ལྷག་མཐོང་ཆེན་མོ་ལས། གཞུང་ཚད་ལྡན་
ཁ་ཅིག་ནས་བུམ་པ་ལ་སོགས་པ་རང་གི་ཡན་ལག་དང་གཅིག་ཐ་དད་དཔྱོད་པའི་
རིག་པས་རང་བཞིན་མེད་པ་གཏན་ལ་འབེབས་པར་གསུངས་པའི་དོན་ལ་འཁྲུལ་
ནས༑ བུམ་པ་ལ་སོགས་པ་རྣམསཾ། མཆུ་དང་། མགྲིན་པ་ལ་སོགས་པ་རང་གི་
ཡན་ལག་ལ་དཔྱད་པ་ན། དེ་དག་གང་དུ་ཡང་མ་རྙེད་པ་ན། བུམ་པ་མི་འདུག་

དྲང་ངེས་བློ་བཟང་དགོངས་གསལ། 95
གོ་སྙམ་དུ་ངེས་པ་འདྲེན་ལ། དེ་ནས་དཔྱོད་མཁན་ལ་ཡང་དེ་ལྟར་དཔྱད་པ་ན།
དཔྱོད་མཁན་ལ་ཡང་མི་འདུག་གོ་སྙམ་དུ་ངེས་པར་འགྱུར་རོ། །དེའི་ཚེ་དཔྱོད་
མཁན་མི་རྙེད་ན་བུམ་པ་ལ་སོགས་པ་མེད་དོ་སྙམ་དུ་སུ་ཞིག་གིས་ཤེས་སྙམ་ནས།
ཡོད་པ་ཡང་མ་ཡིན་མེད་པའང་མ་ཡིན་ཞེས་ཟེར་བ་ལྟར་གྱི་རིག་པ་ལྟར་སྣང་རེས་
ངེས་པ་ཕྱིན་ཅི་ལོག་ཏུ་དྲངས་པ་ལ་ལྟ་བ་རྙེད་པར་འཇོག་ན་འདི་སླ་ཤོས་ཅིག་ཏུ་སྣང་ངོ་།།
ཞེས་གསུངས་པའི་ཕྱིར། འོ་ན། ལུང་སྔ་མ་གཉིས་ཀྱི་དོན་ཇི་ལྟ་བུ་ཞེ་ན། ཡོད་དེ།
བདག་ནི་འདི་ཡི་ཡུལ་དུ་རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་
པར་བྱེད། །ཅེས་གསུངས་པ་ལྟར། བདེན་འཛིན་ལྷན་སྐྱེས་ཀྱིས་བཟུང་བའི་ང་
དང་བུམ་པ་སོགས། གཞིར་བཟུང་ནས། རང་རང་གི་ཡན་ལག་དང་གཅིག་ཐ་
དད་དུ་གྲུབ་མ་གྲུབ་ལ་དཔྱད་པ་ཙམ་ནས་དོན་དམ་ལ་དཔྱོད་པར་འགྱུར་ཞེས་པ་
ཡིན་པའི་ཕྱིར་ཏེ། རྗེ་ནོར་བཟང་རྒྱ་མཚོའི་ཞལ་སྔ་ནས་ཀྱིས་ལས་ཆེན་ཀུན་རྒྱལ་
ལ་གདམས་པ་ལས། རྗེ་ཐམས་ཅད་མཁྱེན་པའི་མན་ངག་ལས་འབྱུང་བ་ལྟར། དང་
པོར་ཕུང་སོགས་རང་བཞིན་གྱིས་མ་གྲུབ་པའི་དགག་བྱ་འཆར་དུ་བཅུག་ནས་དེ་ཤར་
བ་ན། དགག་བྱ་དེ་ཞེ་ཕུགས་སུ་བཞག་ནས་མེད་སྙམ་དུ་སྒོམ་པར་གསུངས་ཤིང༌།
དེ་ལྟར་བསྒོམས་པའི་བློ་དེའི་འཛིན་སྟངས་ཀྱི་ཡུལ་དུ་ཕུང་སོགས་རང་བཞིན་མེད་
པ་དེ་སོང་ཀྱང་། བློ་དེ་ལ་ཕུང་སོགས་མི་སྣང་བ་ཞིག་དགོས་པ་ཡིན་ནོ། །འདི་
རྣམས་ལ་ཐལ་རང་མི་མཐུན་པ་འབྱུང་བའི་རྩ་བ་ཆོས་ཅན་མཐུན་སྣང་བ་དང་། རང་
རྒྱུད་འདོད་མི་འདོད་ལ་ཐུག་པས་ཞིབ་པར་ངག་ལས་ཤེས་དགོས་སོ། །ཞེས་དང་།
དེ་ནས་ལྟ་བ་དངོས་གཞི་སྐྱོང་བའི་ཚེ་ང་རང་བཞིན་གྱིས་གྲུབ་པ་ལྟ་བུ་དགག་བྱ་དེ་

96 དྲང་ངེས་བློ་བཟང་དགོངས་གསལ།
ཡོད་ན། རང་བཞིན་གྱིས་གྲུབ་པའི་གཅིག་དང་དུ་མ་གང་རུང་ལས་མ་འདས་
པའི་ངེས་ཤེས་བསྐྱེད་དེ། ཞེས་སོགས་གསུངས་པའི་ཕྱིར། གོང་གི་ཐལ་རང་
མི་མཐུན་ཞེས་པ་ཡང་སྟོང་ཉིད་རྟོགས་པའི་རྗེས་དཔག་ལ་ཆོས་ཅན་སྣང་མི་སྣང་
ཡིན་ཏེ། རང་རྒྱུད་པས་སྣང་བར་འདོད་པ་གང་ཞིག ཐལ་འགྱུར་བས་མི་འདོད་
པའི་ཕྱིར། དང་པོ་གྲུབ་སྟེ། རྗེ་དེ་ཉིད་ཀྱིས། རང་རྒྱུད་པ་རྣམས་རང་བཞིན་
དང༌༑ ངོ་བོ་དང༌། ཡུལ་སྟེང་ནས་གྲུབ་པའི་ཤེས་རིག་བདག་མེད་དུ་སྒྲུབ་
པའི་ཆོས་དང་། ཆོས་ཅན་གྱི་ཚོགས་དོན་སྣང་སྟོང་སྒྱུ་མ་ལྟ་བུའི་ཤེས་རིག་བདག་
མེད་དུ་རྟོགས་པའི་རྗེས་དཔག་གི་ཡུལ་དང༌། གཏན་ཚིགས་དེའི་བསྒྲུབ་བྱ་དང་
རྗེས་དཔག་དེ་ལ་ཆོས་ཅན་ཡང་སྣང་བར་འདོད་ལ། ཆོས་ཅན་སྣང་ན་ཡང་
མེད་དགག་གི་འཛིན་སྟངས་ཅན་དུ་བྱེད་པ་ཇི་ལྟར་འགལ་ཏེ། མི་འགལ་བ་ཡིན་
ཏེ༑ ཞེས་སོགས་གསུངས་པའི་ཕྱིར། ཕྱི་མ་གྲུབ་སྟེ། གོང་དུ་དྲངས་མ་ཐག་
པ་ལྟར་བློ་དེ་ལ་ཕུང་སོགས་མི་སྣང་བ་ཞིག་དགོས་པ་ཡིན་ནོ། །ཞེས་གསུངས་
པའི་ཕྱིར། སྔར་གྱི་ཚོལ་ལུགས་དེ་ནི། དེང་སང་དབུ་མའི་གཞུང་ལུགས་ལ་
ལོ་མང་གིས་སྦྱངས་པ་མཛད་པ་རྣམས་ལའང་འབྱུང་བ་མང་བས་ཅུང་ཟད་སྤྲོས་
པར༈ རྗེའི་དགོངས་པར་གསོན་མ་གསོན་སླར་ཡང་དཔྱད་པར་བྱ་བ་ཁོ་ནའོ།།
གསུམ་པ་ནི། གོང་གི་དེ་རྣམས་ལས། མཐར་ཐུག་གང་གི་རྗེས་སུ་འབྲང་
ཞེ་ན། དེ་སྟོན་པ་ལ། འདི་ཉིད་ལས། འཛམ་གླིང་མཁས་པའི་རྒྱན་གྱུར་འདི་
རྣམས་ཀྱིས། །ལེགས་བཤད་ཀུན་ལ་སྙིང་ནས་གུས་མོད་ཀྱང་། །ཞེས་པ་ནས།

དྲང་ངེས་བློ་བཟང་དགོངས་གསལ། 97
ཀླུ་སྒྲུབ་ལུགས་བཟང་གཙོ་བོར་མི་འཛིན་སུ། །ཞེས་ཁོ་བོ་ཅག་ནི་དེ་སྐད་དུ་སྨྲའོ། །ཞེས་
པའི་བར་གསུངས། །
གོང་གི་ས་བཅད་གསུམ་པ་མཐར་ཕྱིན་པའི་ཚུལ་སྟོན་པ་ལ། འདི་ཉིད་ལས། རྒྱལ་
བའི་དགོངས་ཟབ་ཟབ་མོའི་མདོ་ཡིས་ལེགས་བསྟན་བསྟན་པའི་སྙིང་པོ་མཆོག །ཞེས་པ་
ནས༑ རྒྱལ་སྲས་མཁས་པ་ཀུན་བཟང་འཇམ་དབྱངས་ཀྱིས། །ཇི་ལྟར་སྤྱད་པ་དེ་ལྟར་
བདག་གིས་ཀྱང་། །རླབས་ཆེན་སྤྱོད་ལ་ཀུན་ནས་སྤྱོད་པར་ཤོག །ཞེས་པའི་བར་གསུངས།
་འདི ར་སྨྲས་པ། །
རབ་འབྱམས་གྲུབ་མཐའ་རྒྱ་མཚོའི་དབུས་དག་ཏུ། །
རབ་ཟབ་རྟེན་འབྱུང་དོན་གྱིས་མངོན་མཐོ་བའི། །
རབ་ཏུ་མི་གནས་གྲུབ་མཐའི་རི་དབང་ཆེ། ། ན་
རབ་དཀར་བློ་ཡི་སྣང་བས་གསལ་བར་བྱས། །
ཡོངས་འཛིན་དམ་པའི་ཞལ་ལུང་ཞུན་མ་ལས། །
རབ་བླུགས་རྣོ་ངར་དངོས་སྟོབས་རིག་པའི་གྲོས། །
ཐ་སྙད་གྲུབ་མཐའི་གཟུགས་སྣང་མ་འདྲེས་པ། །
སྒྲིབ་བྱེད་སོམ་ཉིའི་དྲ་བ་འདི་ན་བཅད། །
བཤེས་གཉེན་གང་གི་ཐུགས་ཀྱི་ལྷ་ལམ་ཡངས་ལས་རྒྱ་ཆེན་ལུང་གི་ཆུ་འཛིན་འཁྲིགས།།
རྣམ་མང་རིག་པའི་འབྲུག་སྟོང་རབ་བསྒྲགས་དངོས་སྟོབས་རྡོ་རྗེའི་མེ་ཆར་དྲག་པོའི་གཟིས།
ཚིག་འཁྲིར་ཞེན་པའི་ཐལ་འགྱུར་ཚང་ཚིང་ཅུང་ཟད་ཀྱིས་གཡོགས་སྣ་ཚོགས་ཟོལ་གྱི་རྡུལ།།
ཆེས་མང་བརྩེགས་ལས་ཉམ་ཆུང་འགྲོ་བའི་རྟེན་བཅས་ཆེར་རློམས་སྤོམཐོའི་རི་དབང་འགའ།།

98 ཚད་མ་གཞན་ཕན་རྒྱ་མཚོ།
བཅོམ་པའི་དབྱངས་སྙན་སྒྲོགས་དང་ཆབས་ཅིག་པར། །
སྐལ་བཟང་གཟུར་གནས་བུང་བའི་ཚོགས་རྣམས་ལ། ། །
འཇམ་མགོན་ཞལ་གྱི་པདྨོ་ལ་ཆགས་པའི། །
སྔོན་མེད་སྦྲང་རྩིའི་དགའ་སྟོན་ཚར་དུ་དངར། ། །
ཚུལ་འདི་རང་བློའི་དྲི་མ་དག་ཕྱིར་དང་། །
ཚུལ་ལྡན་སྐལ་མཉམ་གཞན་ལའང་ཕན་སླད་དུ། །
ཚུལ་གཉིས་ཤིང་རྟ་ཆེན་པོའི་བཞེད་པ་བཞིན། །
ཚུལ་གསུམ་རིག་པའི་ལམ་ནས་དྲངས་བྱས་ཏེ། །
ཚུལ་བཞིན་སྒྲུབ་པའི་ལུགས་སུ་བགྱིད་ན་ཡང༌། ། །
ཚུལ་མང་གྲུབ་མཐའི་རྣམ་དབྱེ་འབྱེད་དཀའ་བས། །
ཚུལ་མིན་བགྱིད་རྣམས་དཔྱོད་ལྡན་མཁས་རྣམས་ཀྱིས། །
ཚུལ་གཉིས་གཞུང་གི་དོན་ལྟར་དཔྱད་པར་འཚལ། ། །
འདིས་མཚོན་དགེ་བས་འཇམ་དཔལ་སྙིང་པོའི་བསྟན།།
བསྟན་འཛིན་བཅས་པ་དབྱར་གྱི་མཚོ་ལྟར་རྒྱས། །
རྒྱལ་ཡུམ་ཤེར་ཕྱིན་དོན་ལ་འགྲོ་ཀུན་སྤྱོད། །
སྤྱོད་མཆོག་རྫོགས་ཏེ་བྱང་ཆེན་སར་འགྲོད་ཤོག །
ཅེས་དྲང་བ་དང་ངེས་པའི་དོན་རྣམ་པར་འབྱེད་པའི་བསྟན་བཅོས་ལེགས་
བཤད་སྙིང་པོའི་དགོངས་དོན་གསལ་བར་བྱེད་པ་བློ་བཟང་དགོངས་གསལ་ཞེས་

དྲང་ངེས་བློ་བཟང་དགོངས་གསལ། 99
བྱ་བ་འདི་ནི་ཡོངས་འཛིན་དམ་པ་དམ་ཆོས་བཟང་པོའི་བཀས་ཉེ་བར་བསྐུལ་བ་དང་།
ཚུལ་འདི་དག་གི་ཐོས་བསམ་ལ་རང་ཉིད་དང་ཆབས་ཅིག་ཏུ་ཞུགས་པའི་རབ་འབྱམས་
པ་བསྟན་འཛིན་ཆོས་རྒྱལ། རབ་འབྱམས་པ་གསུང་རབ་ཡོན་ཏན། །ངག་དབང་
ལྷུན་གྲུབ། །འཇམ་དཔལ་མཁྱེན་རབ་སོགས་ཀྱིས་ཀྱང་འདི་ལྟ་བུ་ཞིག་བགྱིས་ཤིག་
ཅེས་ཉེ་བར་བསྐུལ་བས་མཚམས་སྦྱར་ཏེ། རང་ཉིད་ཀྱི་བརྗེད་བྱང་དང་དཔྱོད་ལྡན་
རྣམས་ཀྱིས་དགག་སྒྲུབ་ཀྱི་ཕྱིར་དང་། དང་པོའི་ལས་ཅན་གཞན་ལའང་ཕན་པ་
སྲིད་སྙམ་དུ་བཤེས་གཉེན་དམ་པ་གང་གི་བཀའ་དྲིན་ལས་ཚུལ་འདི་ལ་མི་ཕྱེད་པའི་
མོས་པ་ཐོབ་པ་སྦྱོར་རིགས་ཀྱི་པཙུན་པ་བློ་བཟང་འཕྲིན་ལས་ཀྱིས་ཚིག་ཉུང་བ་གཙོ་
བོར་བགྱིས་ཏེ། རང་ལོ་བཅུ་དགུ་པ་ཤིང་ལུག་ཧོར་ཟླ་གཉིས་པའི་ཚེས་ཉེར་བརྒྱད་
ལ་མཁས་མང་བྱེ་བའི་བསྟི་གནས་དཔལ་ལྡན་མངའ་རིས་གྲྭ་ཚང་གི་གཙུག་ལག་
ཁང་གི་རྩེར་སྦྱར་བའོ།། །། མངྒལཾ །།

ཚད་མ་གཞན་ཕན་རྒྱ་མཚོ། 101
༄༅། ཚད་མ་གྲུབ་པའི་ལེའུའི་ཟུར་རྒྱན་གཞན་ཕན་
རྒྱ་མཚོ་ཞེས་བྱ་བ་
བཞུགས་
བགྲང་ཡས་བསྐལ་པར་བསམ་སྦྱོར་ཕུན་ཚོགས་ཀྱིས། །
རྫོགས་སྨིན་སྦྱངས་པས་དོན་གཉིས་མངོན་གྱུར་ཏེ། ། །
རབ་ཞི་བླ་ན་མེད་པའི་སར་གཤེགས་པ། ། །
ཀུན་མཁྱེན་ཤཱཀྱའི་རྒྱལ་པོར་སྙིང་ནས་འདུད། །
རྒྱལ་བ་སྲས་བཅས་གཞན་གྱིས་རབ་དོར་བའི། །
མ་རུངས་སྙིགས་མའི་འགྲོ་བ་འདྲེན་པའི་སླད། །
མཁས་བཙུན་ངུར་སྨྲིག་གསར་པའི་རོལ་གར་གྱིས། །
འགྲོ་འདུལ་བཤེས་གཉེན་དམ་ཆོས་བཟང་པོར་དད། །
གང་མཐུས་ཤིན་ཏུ་དཔག་དཀའ་ཟབ་མོའི་དོན། །
ཅུང་ཟད་མཇལ་བའི་རྣམ་པ་རགས་པ་ཙམ། ། །
སྐལ་མཉམ་སྐྱེ་བོ་གཞན་ལ་སྨན་པའི་སླད། །
རྗོད་བྱེད་ཚིག་ཏུ་བསྡེབས་ལ་སྤྲོ་བ་སྐྱེས། ། །
དེ་ཡང་འཇམ་དཔལ་རྩ་རྒྱུད་ལས། ཡི་གེ་དྷ་ཞེས་སྡོམ་བརྩོན་ཉིད། ། ལྷོ་
ཡི་ཕྱོགས་སུ་རྣམ་པར་གྲགས། ། མུ་སྟེགས་རྒོལ་བ་བཟློག་ནས་ནི། །དེ་བཞིན་

102 ཚད་མ་གཞན་ཕན་རྒྱ་མཚོ།
སྡོམ་བརྩོན་སྔགས་ཀྱང་འགྲུབ། །ཅེས་ལུང་བསྟན་པའི་སློབ་དཔོན་ཆེན་པོ་ཆོས་
ཀྱི་གྲགས་པས། ཚད་མའི་བསྟན་བཅོས་སྡེ་བདུན་དུ་གྲགས་པ་སྔ་ན་མེད་པའི་ལེགས་
བཤད་དག་གསུངས་པ་ལས། རྒྱས་པའི་བསྟན་བཅོས་ཚད་མ་རྣམ་འགྲེལ་གྱི་ནང་
ཚན༑ ཐར་ལམ་གསལ་བྱེད་ཚད་མ་གྲུབ་པའི་ལེའུར། ཀུན་ལས་བཏུས་ཀྱི་མཆོད་
བརྗོད༑ ཚད་མར་གྱུར་པ་འགྲོ་ལ་ཕན་བཞེད་པ། །ཞེས་སོགས་རྐང་པ་གཉིས་
ཀྱི་དོན་རྣམས་རྒྱས་པར་གཏན་ལ་ཕབ་ཅིང༌། དེ་དག་གི་སྒོ་ནས་སྟོན་པ་བཅོམ་
ལྡན་འདས་ཚད་མའི་སྐྱེས་བུར་སྒྲུབ་པར་མཛད་ལ། དེ་ཡང་དགོས་པ་ཅི་ཞེ་ན།
རང་གི་སྟོན་པ་དེ་ཉིད་ལ་ཚད་མའི་སྐྱེས་བུར་ངེས་པ་གཏིང་ཚུགས་པ་རྙེད་ན་དོན་
དེས་བླང་དོར་གྱི་གནས་ཇི་སྐད་གསུངས་པ་རྣམས་ལ་འཇུག་ལྡོག་ངང་གིས་འགྲུབ་
པར་འགྱུར་བའི་ཕྱིར་དང་། དེར་མ་ཟད་རྒྱུ་གང་གིས་སྟོན་པ་བཅོམ་ལྡན་འདས་
དོན་གཉིས་ཕུན་སུམ་ཚོགས་པའི་སར་གཤེགས་པའི་ཚུལ་ལུགས་འབྱུང་ལུགས་ལྡོག་
གི་སྒོ་ནས་གཏན་ལ་ཕབ་སྟེ། སྐྱེ་བོ་གང་དག་བླ་ན་མེད་པའི་བྱང་ཆུབ་དོན་གཉེར་
བ་དག་གིས་ཀྱང་འདི་ལྟར་དུ་གྱིས་ཤིག་ཅེས་གདམས་པར་བྱ་བའི་ཆེད་ཡིན་ནོ།།
དེས་ན་འཇམ་མགོན་ཆོས་ཀྱི་རྒྱལ་པོ་བཙོང་ཁ་པ་ཆེན་པོས་བྱང་ཕྱོགས་འདི་
ན་ཚད་མའི་གཞུང་ལུགས་ལ། །སྦྱངས་དང་མ་སྦྱངས་དུ་མ་མགྲིན་གཅིག་ཏུ། །མདོ་
དང་སྡེ་བདུན་ཀུན་ལ་བྱང་ཆུབ་ཏུ། །བགྲོད་པའི་ཉམས་ལེན་རིམ་པ་ཡོད་མིན་ཟེར།།
འཇམ་དཔལ་དབྱངས་ཀྱིས་ཕྱོགས་ཀྱི་གླང་པོ་ལ། །དངོས་སུ་འདི་རྩོམས་འདི་ནི་
མ་འོངས་དུས། །འགྲོ་བ་ཀུན་གྱི་མིག་ཏུ་འགྱུར་རོ་ཞེས། ། གསུང་གི་གནང་བ་

ཚད་མ་གཞན་ཕན་རྒྱ་མཚོ། 103
སྩལ་བའང་ཚད་མར་བྱེད། །དེ་ནི་མི་རིགས་སྨྲ་བའི་ཕུལ་བྱུང་དུ། །མཐོང་ནས་
ལྷག་པར་ཚུལ་དེར་དཔྱད་པ་ན། ། ཚད་མ་ཀུན་ལས་བཏུས་པའི་མཆོད་བརྗོད་དོན།།
ཚད་མ་གྲུབ་པར་ལུགས་འབྱུང་ལུགས་ལྡོག་གིས། །རྣམ་གྲོལ་དོན་དུ་གཉེར་ལ་བཅོམ་
ལྡན་འདས། །ཚད་མར་བསྒྲུབས་ཤིང་དེ་ལས་དེ་ཡིས་ནི། །བསྟན་པ་ཁོ་ན་ཐར་
འདོད་འཇུག་ངོགས་སུ། །ངེས་པ་གཏིང་ནས་རྙེད་པས་ཐེག་གཉིས་ཀྱི། །ལམ་
གྱི་གནད་ཀུན་འདྲིལ་བར་རིག་ལམ་ནས། །ལེགས་པར་འཐོན་པས་ལྷག་པར་དགའ་
བ་རྙེད། །ཚུལ་འདི་བསམ་ཞིང་འདུན་མ་ལེགས་ནས་གདའ། །ཞེས་གསུངས་
པ་བཞིན་དུ། སྤྱིར་ལེའུ་དང་པོར་ལམ་གྱི་རིམ་པ་སོགས་བླང་དོར་རྣམས་གཏན་
ཚིགས་རིག་པའི་སྒོ་ནས་གཏན་ལ་ཕབ་ནས་ངེས་པར་བྱ་ཚུལ་དེ་བཤད། གཉིས་
པར་ངེས་བྱ་ཐར་པ་དང་ཐམས་ཅད་མཁྱེན་པའི་ལམ་བགྲོད་ཚུལ་རྣམས་བསྟན།
གསུམ་པར་ལམ་དེ་ལ་བརྟེན་ནས་ཉམས་རྟོགས་རྣལ་འབྱོར་གྱི་རིམ་པ་རྒྱུད་ལ་སྐྱེ་
ཚུལ་རྣམས་བཤད། བཞི་པར་རང་གིས་ངེས་ནས་གཞན་རྗེས་སུ་འཛིན་པའི་ཚུལ་
སྒྲུབ་ངག་དང་སུན་འབྱིན་སོགས་རྒྱས་པར་བསྟན་ཏེ། དེའི་སྒོ་ནས་དེ་བཞིན་གཤེགས་
པའི་མཛད་པའི་གཙོ་བོར་གྱུར་པ་གསུང་གི་འཕྲིན་ལས་ཀྱིས་འགྲོ་བ་ཇི་ལྟར་འདྲེན་
ཚུལ་གཏན་ལ་ཕབ་པས་དེའི་ཕྱིར་ན་སྐྱེས་བུ་གསུམ་གྱི་ལམ་གྱི་རིམ་པ་མ་ཚང་བ་མེད་
པར་རྣམ་འགྲེལ་ལས་གསུངས་ཤིང་། དོན་དེས་ན་རང་རེ་གྲོལ་བ་དོན་གཉེན་རྣམས་
ཀྱིས་འདི་དག་ལ་ཐོས་བསམ་གྱི་སྒོ་ནས་འབད་པས་བསླབ་པར་རིགས་སོ། ། །
དེས་ན་འདིར་ཐར་ལམ་གསལ་བྱེད་ཚད་མ་གྲུབ་པའི་ལེའུའི་དོན་འཆད་པ་
ལ༑ ཐུབ་པ་ཚད་མའི་སྐྱེས་བུར་བསྒྲུབ་པ་དང་། ཚད་མའི་སྒོ་ནས་བསྟོད་པའི་

104 ཚད་མ་གཞན་ཕན་རྒྱ་མཚོ།
དགོས་པ་བཤད་པ་གཉིས། དང་པོ་ལ་དངོས་དང་དེའི་སྒྲུབ་བྱེད་བཤད་པ་གཉིས།
དང་པོ་ལ་ཚད་མའི་མཚན་ཉིད་བཤད་པ་དང་། ཐུབ་པའང་དེ་དང་འདྲ་བར་བསྟན་
པ་གཉིས།
དང་པོ་སྟོན་པ་ལ། ཚད་མ་སླུ་མེད་ཅེས་པ་ནས། རང་གི་མཚན་ཉིད་དཔྱད་
ཕྱིར་རོ་ཞེས་པའི་བར་བྱུང་། འདི་དག་གི་སྐབས་སུ་སློབ་དཔོན་རྒྱན་མཁན་པོས།
ཚད་མ་སླུ་མེད་ཅེས་སོགས་རྐང་པ་གསུམ་གྱིས་ཐ་སྙད་པའི་ཚད་མའི་མཚན་ཉིད་
དང་༑ མ་ཤེས་དོན་གྱི་ཞེས་སོགས་རྐང་པ་གཅིག་གིས་དོན་དམ་པའི་ཚད་མའི་
མཚན་ཉིད་བསྟན་པར་བཤད་པ་ལ། མཁས་གྲུབ་ཆོས་ཀྱི་རྗེ་རིན་པོ་ཆེས། ཚད་
མ་ཡིད་ཀྱི་མུན་སེལ་དུ། རྒྱན་མཁན་པོས་སྔ་མ་ཐ་སྙད་པའི་ཚད་མའི་མཚན་ཉིད་དང་།
ཕྱི་མ་དོན་དམ་པའི་ཚད་མའི་མཚན་ཉིད་དུ་འདོད་པ་ནི་མི་འཐད་དེ། ཞེས་པ་ནས།
ཚད་མས་གཞལ་བ་ལྟར་གྲུབ་མ་གྲུབ་པའི་ཕུང་གསུམ་ཡོད་པར་འགྱུར་རོ། །ཞེས་
པའི་བར་གྱིས་དགག་པ་རྒྱས་པར་མཛད་ནས། ཕྱིས་སུ་ཐུགས་འགྱུར་བའི་ཚུལ་
གྱི་ཊིཀ་ཆེན་དུ། སློབ་དཔོན་རྒྱན་མཁན་པོ་ནི་འདི་ལྟར་འཆད་དེ། ཚད་མ་སླུ་
མེད་ཅན་ཤེས་པ་ཞེས་པས་ཐ་སྙད་པའི་ཚད་མའི་མཚན་ཉིད་བསྟན་པར་མ་ཟད། ཐོག་
མ་མེད་པ་ནས་འཁོར་བར་འདྲིས་པའི་ཆོས་ཅན་གྱི་ཚད་མ་གང་གིས་ཀྱང་མ་ཤེས་
པའི་དོན་དམ་པ་མྱོང་བ་གཉིས་མེད་ཀྱི་དེ་ཁོ་ན་གསལ་བར་བྱེད་པའི་ཤེས་པ་ཉིད་
ཀྱང་དོན་དམ་པའི་ཚད་མའི་མཚན་ཉིད་ཡིན་ནོ། །དེས་ན་སྔར་ཚད་མ་སླུ་མེད་
ཅན་ཤེས་པ་ཞེས་པས་རང་གི་གཞལ་བྱ་ལ་གསར་དུ་མི་བསླུ་བའི་ཤེས་པ་ཙམ་ཐ་སྙད་
པའི་ཚད་མའི་མཚན་ཉིད་དུ་བཤད་པར་སློབ་དཔོན་འདི་མི་བཞེད་ཀྱི། ཐ་སྙད་ཙམ་

ཚད་མ་གཞན་ཕན་རྒྱ་མཚོ། 105
གྱི་ཆོས་ལ་རང་གིས་ཡོངས་སུ་དཔྱད་པ་ལྟར་བསླུ་བ་མེད་པ་ཅན་གྱི་ཤེས་པ་ཐ་སྙད་
པའི་ཚད་མའི་མཚན་ཉིད་དུ་བསྟན་པར་བཞེད་པ་ཡིན་ལ། ཞེས་པ་ནས། དེས་
ན་ཁོ་བོས་ནི་ཕྱོགས་འདི་ལ་གཟུ་བོའི་བློས་རྣམ་པར་དཔྱད་པ་ན་གནོད་པ་གང་ཡང་
མ་མཐོང་ངོ་ཞེས་པའི་བར་གསུངས་པར། སེམས་ཙམ་པའི་ལུགས་ལ་དོན་དམ་
གཙོ་བོར་དཔྱོད་བྱེད་དོན་དམ་པའི་ཚད་མ་དང་། ཐ་སྙད་གཙོ་བོར་དཔྱོད་བྱེད་
ཐ་སྙད་པའི་ཚད་མར་འཇོག་རུང་ཀྱང་། སྐབས་འདིར། དངོས་པོ་དང་དོན་དམ་
གཅིག་པར་ཁས་ལེན་པས། དངོས་པོ་རྟོགས་པའི་རྗེས་དཔག་དོན་དམ་པའི་ཚད་
མ་དང་། གོང་དུ་དོན་དམ་པ་མྱོང་བ་གཉིས་མེད་ཀྱི་དེ་ཁོ་ན་ཞེས་སོགས་གསུངས་པར།
སྟོང་ཉིད་རྟོགས་པའི་ཚད་མ་དོན་དམ་པའི་ཚད་མ་དང་། སྟོང་ཉིད་དོན་དམ་དུ་
ཁས་ལེན་པའི་དོགས་གནས་ཤར་བར་དཔྱད་པར་བྱ། རང་ལས་ངེས་ཀྱི་ཚད་མས་
རྗེས་དཔག་ལ་ཁྱབ་པར་ཁས་བླངས་པ་ལ། ཁ་ཅིག རྗེས་དཔག་ཆོས་ཅན། ཁྱོད་
ཀྱིས་རང་གི་གཞལ་བྱ་རང་སྟོབས་ཀྱིས་ངེས་པར་ཐལ། རང་གི་གཞལ་བྱ་ལ་ངེས་
པ་རང་སྟོབས་ཀྱིས་འདྲེན་པའི་ཕྱིར། ཁ་ཅིག་མ་ཁྱབ་སྟེ། ངེས་པ་རང་སྟོབས་
ཀྱིས་འདྲེན་ཞེས་པ་དེ་ངེས་པ་བློ་གཞན་ལ་ལྟོས་པ་མེད་པར་ཁོ་རང་གིས་ངེས་པ་ལ་
བྱེད་པའི་ཕྱིར། ཟེར། འོ་ན། སྒྲ་མི་རྟག་པར་རྟོགས་པའི་རྗེས་དཔག་གིས་ཁོ་
རང་གི་གཞལ་བྱ་ལ་ངེས་པ་རང་སྟོབས་ཀྱིས་མི་འདྲེན་པར་ཐལ། དམ་བཅའ་འཐད་
པ་གང་ཞིག དེས་རང་གི་གཞལ་བྱ་ངེས་པ་བློ་གཞན་ལ་ལྟོས་པའི་ཕྱིར་ཏེ། དེ་
ངེས་པ་སྒྲ་མི་རྟག་པར་སྒྲུབ་པའི་ཚུལ་གསུམ་ངེས་པའི་ངེས་ཤེས་ལ་ལྟོས་པའི་ཕྱིར་
ཏེ༑ དེ་རྒྱུད་ལྡན་གྱི་གང་ཟག་གིས་དང་པོར་སྒྲ་མི་རྟག་པར་སྒྲུབ་པའི་ཚུལ་གསུམ་

106 ཚད་མ་གཞན་ཕན་རྒྱ་མཚོ།
ངེས༑ དེའི་སྟོབས་ཀྱིས་སྒྲ་རྟག་མི་རྟག་གི་དཔྱད་པ་ལ་ཞུགས་ཏེ་རྟགས་ཡང་དག་
བཀོད་པ་ལ་བརྟེན་ནས་དེ་སྒྲུབ་ཀྱི་རྟགས་ཅན་རྗེས་དཔག་སྐྱེས་པ་དེའི་ཕྱིར། རྟགས་སླ།
གོང་དུ་འདོད་ན། སྒྲ་མི་རྟག་རྟོགས་ཀྱི་རྗེས་དཔག་ཆོས་ཅན། རང་གི་གཞལ་བྱ་
ལ་ངེས་པ་རང་སྟོབས་ཀྱི་འདྲེན་པར་ཐལ། རང་ལས་ངེས་ཀྱི་ཚད་མ་ཡིན་པའི་ཕྱིར།
ཞེས་ཀྱང་ཟེར། རྩ་བར་འདོད་ན། དེ་ཆོས་ཅན། ཁྱོད་ཀྱིས་དེ་རང་དབང་དུ་
ངེས་པར་ཐལ། འདོད་པའི་ཕྱིར། འདོད་ན། དེ་རང་དབང་དུ་འཛིན་པར་ཐལ།
འདོད་པའི་ཕྱིར། འདོད་ན། དེ་ལ་འཛིན་པ་རང་དབང་ཅན་གྱི་ཤེས་པར་ཐལ།
འདོད་པའི་ཕྱིར། ཁོ་ན་རེ། མ་ཁྱབ་སྟེ། ཊིཀ་ཆེན་ལས། རང་གིས་ཡོངས་སུ་
དཔྱད་པ་ལྟར་གྱི་གཞལ་བྱ་ལ་རང་དབང་དུ་བསླུ་བ་མེད་པ་ཅན་གྱི་ཤེས་པ་ཚད་མའི་
མཚན་ཉིད་ཡིན་ནོ། །ཞེས་ཚད་མ་ཡིན་ན་གཞལ་བྱ་རང་དབང་དུ་གཞལ་བ་ཞིག་
དགོས་པར་བསྟན་པའི་ཕྱིར། ཟེར་བ་འདི་འཐད་དམ་སྙམ་སྟེ། གཞལ་བྱ་རང་
དབང་དུ་ངེས་པ་ཞེས་པ་རང་གི་གཞལ་བྱ་ངེས་པ་རང་དུས་སུ་བློ་གཞན་ལ་མི་ལྟོས་
པའི་དོན་ཡིན་པའི་ཕྱིར་རོ། །ཁ་ཅིག་འདྲེན་ཞེས་འདྲེན་བྱེད་ཀྱི་ཚིག་ཡོད་པས་
དེ་འདྲ་ངེས་པའི་ངེས་པ་བློ་གཞན་ལ་ལྟོས་མེད་དུ་འདྲེན་ནུས་ན་དོན་དེ་ངེས་པས་མ་
ཁྱབ་སྟེ། དཔེར་ན། སྒྲ་མི་རྟག་པར་ཚད་མས་ངེས་ཁ་མའི་གང་ཟག་གི་རྒྱུད་ཀྱི་
རྗེས་དཔག་དེས་སྒྲ་མི་རྟག་པར་མ་རྟོགས་ཀྱང་དེས་སྒྲ་མི་རྟག་པ་ལ་ངེས་པ་རང་སྟོབས་
ཀྱིས་འདྲེན་ནུས་པའི་ཕྱིར་ཏེ། དེས་སྒྲ་མི་རྟག་པར་ངེས་པའི་ངེས་པ་རང་སྟོབས་
ཀྱིས་འདྲེན་ནུས་པའི་ཕྱིར་ཏེ། དེས་ཉེར་ལེན་བྱས་པ་ལས་སྒྲ་མི་རྟག་རྟོགས་ཀྱི་རྗེས་
དཔག་རང་སྟོབས་སུ་བསྐྱེད་པར་བྱེད་པའི་ཕྱིར། ངེས་པ་རང་སྟོབས་ཀྱིས་འདྲེན་

ཚད་མ་གཞན་ཕན་རྒྱ་མཚོ། 107
ནུས་ཡིན་ན། འདྲེན་པས་ཀྱང་མ་ཁྱབ་སྟེ། སྒྲ་མི་རྟག་པར་ངེས་ནས་བརྗེད་ཁ་
མའི་རྒྱུད་ཀྱི་སྒྲ་མི་རྟག་རྟོགས་ཀྱི་རྗེས་དཔག་གིས་མ་ངེས་སོ། །ཞེས་ཟེར་ཏེ་དཔྱད་
པར་བྱའོ། །དཔྱད་ཤེས་ཀྱི་དོགས་གནས་ལ་ཁ་ཅིག གཟུགས་རྟོགས་པའི་རྗེས་
དཔག་སྐད་ཅིག་གཉིས་པ་དཔྱད་ཤེས་ཡིན་ཏེ། སློབ་དཔོན་ཆོས་མཆོག་གིས། མངོན་
སུམ་དང་རྗེས་དཔག་སྐད་ཅིག་མ་དང་པོ་དག་ནི་ཚད་མ་ཡིན་གྱི་ཞེས་སོགས་གསུངས་
པའི་ཕྱིར། ཟེར་ན་ཡིད་ཀྱི་མུན་སེལ་ལས། གཞན་དག་ན་རེ། ཆོས་མཆོག་གིས།
དེ་ཉིད་ཀྱི་ཕྱིར། མངོན་སུམ་དང་རྗེས་སུ་དཔག་པའི་སྐད་ཅིག་མ་ཉིད་ཀྱིས་དོན་
བྱེད་པར་ནུས་པའི་དངོས་པོའི་རྒྱུ་མཚན་ངེས་པས་འཇུག་པའི་ཡུལ་དུ་བྱེད་ནུས་པའི་
ཕྱིར༑ དེའི་རྒྱུན་དུ་གྱུར་པ་གྲུབ་པ་དང་བདེ་བ་ཐ་མི་དད་པའི་ཕྱིར། ཕྱི་མ་རྣམས་
ནི་ཚད་མ་ཡིན་པ་སྤངས་པ་ཡིན་ནོ། །ཞེས་བཤད་པས། སྔོན་འཛིན་མངོན་སུམ་
སྐད་ཅིག་ཕྱི་མ་ལྟ་བུ་མངོན་སུམ་སྐད་ཅིག་ཕྱི་མ་རྣམས་ཚད་མ་སྔ་མས་མ་དཔྱད་པའི་
འཇུག་ཡུལ་དཔྱད་དུ་མེད་པའི་ཕྱིར། ཚད་མ་མིན་པར་འདོད་ཅེས་ཟེར་རོ། ། སློབ་
དཔོན་ཆོས་མཆོག་དེ་ལྟར་འདོད་མི་འདོད་ལ་རག་མོད། འདོད་ན། ཆོས་མཆོག་
རང་ཉིད་ལ་འགལ་བ་འདུ་བར་འགྱུར་ཏེ། ཞེས་དང་། བཟུང་བ་འཛིན་ཕྱིར་ཀུན་
རྫོབ་ནི། །ཞེས་སོགས་ཀྱིས་ཀྱང་རང་འདྲེན་བྱེད་ཀྱི་ཚད་མས་གཞལ་བའི་ཡུལ་
དྲན་པའི་དཔྱད་ཤེས་ལྟ་བུ་ཚད་མ་ཡིན་པ་བཀག་པ་ཡིན་གྱི། ཚད་མ་སྔ་མས་བཟུང་
ཟིན་པ་ཡིན་ན། ཚད་མ་ཡིན་པར་འགལ་ཞེས་སྟོན་པ་མ་ཡིན་ཏེ། ཞེས་གསུངས་
པའི་ཕྱིར་དང་། སངས་འཕགས་ཀྱི་རྒྱུད་ཀྱི་གཟུགས་འཛིན་མངོན་སུམ་སྐད་ཅིག་
ཕྱི་མ་རྣམས་ཡུལ་རྟོགས་ཟིན་རྟོགས་པ་མ་ཡིན་པ་དང་། སེམས་ཅན་གྱི་རྒྱུད་ཀྱི་

108 ཚད་མ་གཞན་ཕན་རྒྱ་མཚོ།
དེ་རྣམས་དེ་ལྟར་ཡིན་པའི་རྒྱུ་མཚན་ཡང་དག་མེད་ཅིང་། ཆོས་མཆོག་གི་ལུང་
དེ་ནི་གཉིས་ཀ་ལ་འདྲ་བའི་ཕྱིར་རོ། །གཞན་ཡང་དེ་ལྟར་འདོད་པ་དང་སྒྲ་མི་རྟག་
པར་སྒྲུབ་པའི་སྒྲུབ་ངག་ཡང་དག་འགོད་པ་སྐབས་སུ་བབས་པའི་གང་ཟག་གི་རྒྱུད་
ལ་དེ་སྒྲུབ་ཀྱི་ཚུལ་གསུམ་ངེས་པའི་ངེས་ཤེས་མེད་པར་གསུང་བ་ཡང་དཔྱད་གཞི་
ཆེ་སྟེ། ཐལ་འགྱུར་ཡང་དག་འཕེན་པའི་སྐབས་ནས་ཚུལ་གསུམ་ངེས་ཟིན་ཅིང་
དེ་ནས་སྒྲུབ་ངག་གི་བར་ལ་སྐད་ཅིག་ཀྱང་མང་དུ་སོང་མོད། ཚུལ་གསུམ་ངེས་པའི་
རྗེས་དཔག་སྐད་ཅིག་དང་པོ་དེ་དུས་མཐའི་སྐད་ཅིག་མ་ཡིན། དེའི་རྗེས་སུ་སྐད་
ཅིག་གཉིས་པ་སྐྱེ་དགོས། དེ་ལྟར་ན་དེ་ཡང་དཔྱད་ཤེས་སུ་འདོད་དགོས། དེ་
ལྟར་ན་ནང་འགལ་བར་ཐལ་ཞིང༌། སྐད་ཅིག་གཉིས་པ་མ་སྐྱེས་ན། དང་པོར་
ངེས་མ་ཐག་སྐྱེས་པའི་རྗེས་དཔག་ལ་སྐད་ཅིག་དང་པོ། དེ་ནས་སྐད་ཅིག་གཅིག་
སོང་བ་ལ་སྐད་ཅིག་གཉིས་པ་ཞེས་བརྗོད་དགོས་ནའང༌། སྒྲུབ་ངག་ལས་མ་གྲོལ་
བར་དུ་རྗེས་སུའང་སྐད་ཅིག་དང་པོ་སྐྱེ་དགོས་པ་སོགས་ཚིག་ཙམ་ལ་སྐྱབས་གནས་
སུ་སྒྲོན་དགོས་པ་ཞིག་དང་། །
རང་གི་གོ་ཚོད་ནི། ཚུལ་གསུམ་དྲན་པའི་དྲན་ཤེས་སྐྱེ་བ་ལ། དེ་ལ་དྲན་
པ་སྐྱེ་བ་ནི། དེ་ཉིད་ཚིག་ལ་ཡང་དག་གནས། །ཞེས་གསུངས་པ་ལྟར་སྒྲུབ་ངག་
ཡང་དག་ལ་རག་ལས། དེའི་རྒྱུ་མཚན་ཚུལ་གསུམ་ངེས་ཟིན་ཀྱང་སྒྲུབ་ངག་མ་བཀོད་
པར་ངེས་པ་བརྟན་པོ་མི་རྙེད་པས། སྒྲུབ་ངག་ལ་བརྟེན་ནས་ངེས་པ་བརྟན་པ་ན་
དྲན་ཤེས་ཀྱང་སྐྱེས་པ་དང་། སངས་འཕགས་རྣམས་ལ་དང་པོར་ངེས་པ་ལས་ངེས་
པ་བརྟན་པར་བྱར་མེད་པར་དྲན་ཤེས་དང་དཔྱད་ཤེས་ཀྱང་མེད། དེས་ན། ཚད་

ཚད་མ་གཞན་ཕན་རྒྱ་མཚོ། 109
མ་སྔ་མས་བཟུང་ཟིན་འཛིན་ཅིང་སྔ་མ་ལས་ངེས་པ་བརྟན་པའི་རྒྱུན་ཕྱི་མ་ལ་དཔྱད་
ཤེས་སུ་བཞག་ན་འགྲིག་གམ་སྙམ་སྟེ་བློ་གྲོས་ཀྱི་འོད་ཟེར་འབར་བ་རྣམས་ཀྱིས་འདིའི་
སྐོར་གྱི་གཞུང་དོན་གྱི་པདྨོ་འབྱེད་པ་ཞིག་མཁྱེན།
གཉིས་པ་ལ་དངོས་དང་། ལོག་རྟོག་དགག་པ་དང་། ལམ་རྟེན་བཤེས་གཉེན་
བསྟེན་ཚུལ་བཤད་པ་དང་གསུམ། །
དང་པོ་སྟོན་པ་ལ། དེ་ལྡན་བཅོམ་ལྡན་ཚད་མ་ཉིད། །ཅེས་པ་ནས། སྒྲུབ་
བྱེད་ལ་ལྟོས་ཚད་ཡིན་རིགས། །ཞེས་པའི་བར་བྱུང༌། དོན་ནི་སླ། །
གཉིས་པ་སྟོན་པ་ལ། ཚད་མ་རྟག་པ་ཞེས་པ་ནས། མ་ཡིན་ཁྱད་པར་མེད་
ཕྱིར་རོ་ཞེས་པའི་བར་བྱུང་། འདིའི་འགག་སྡོམ་ནི་ཁོ་ན་རེ། དབང་ཕྱུག་ཆོས་
ཅན༑ ཚད་མའི་སྐྱེས་བུ་ཡིན་ཏེ། འཇིག་རྟེན་གྱི་གནས་ལུས་ལོངས་སྤྱོད་ཐམས་
ཅད་ཀྱི་བྱེད་པ་པོ་ཡིན་པའི་ཕྱིར་ཏེ། དེ་རྣམས་སྐྱེས་བུས་བྱས་པ་གང་ཞིག དབང་
ཕྱུག་ལས་གཞན་གྱིས་བྱེད་མི་ནུས་པའི་ཕྱིར། འཇིག་རྟེན་གྱི་གནས་ལུས་སོགས་
ཆོས་ཅན། སྐྱེས་བུས་བློ་སྔོན་དུ་བཏང་ནས་བྱས་པ་ཡིན་ཏེ། སྡོད་ཅིང་ལས་ལ་
འཇུག་པའི་ཕྱིར། སྟེའུ་བཞིན། དེ་ལྟར་ཡིན་ཏེ། དབྱིབས་ཀྱི་ཁྱད་པར་དང་
ལྡན་པའི་ཕྱིར། བུམ་པ་བཞིན། དེ་ལྟར་ཡིན་ཏེ། དོན་བྱེད་ནུས་པའི་ཕྱིར་དགྲ་
སྟ་བཞིན་ཞེས་ཟེར་བའི་འདོད་པ་བརྗོད་པ་ལ། སྡོད་འཇུག་ཅེས་སོགས་རྐང་པ་
གཉིས་བྱུང་། དེ་འགོག་པ་ལ་བསྒྲུབ་བྱ་ལ་བརྟགས་ནས་དགག་པ་དང་། སྒྲུབ་
བྱེད་ལ་ལྟོས་ནས་དགག་པ་གཉིས་ལས། །
དང་པོ་ནི། ཁྱོད་ཀྱི་དེ་རྣམས་རང་རྒྱུ་སྐྱེས་བུའི་བློ་སྔོན་དུ་སོང་བ་ཙམ་དུ་སྒྲུབ་

110 ཚད་མ་གཞན་ཕན་རྒྱ་མཚོ།
པ་ཡིན་ནམ། བློ་རྟག་པ་ཞིག་གིས་བྱས་པར་སྒྲུབ་བམ། བྱེད་པ་པོ་གཞན་སྔོན་
དུ་སོང་བར་སྒྲུབ་པ་གང་ཡིན། དང་པོ་ལྟར་ན། ཁྱོད་ཀྱི་སྒྲུབ་བྱེད་དེ་སངས་རྒྱས་
པའི་འདོད་པ་སྔར་མ་གྲུབ་པ་སྒྲུབ་བྱེད་ཡང་དག་མ་ཡིན་པར་ཐལ། སངས་རྒྱས་
པས་དེ་དག་རང་རྒྱུ་སེམས་པ་ལས་སྐྱེས་པར་གྲུབ་ཟིན་པའི་ཕྱིར། གཉིས་པ་ལྟར་
ན༑ ཁྱོད་ཀྱི་སྒྲུབ་བྱེད་དེའི་རྟགས་ཆོས་གཉིས་ལྡན་གྱི་དཔེ་མ་གྲུབ་པར་ཐལ། བློ་
རྟག་པས་བྱས་པ་མི་སྲིད་པས། ཕྱི་རྒོལ་སངས་རྒྱས་པ་ལ་དཔེ་ཆོས་གཉིས་ལྡན་གྱི་
དཔེར་མི་རུང་བའི་ཕྱིར། གསུམ་པ་ལྟར་ན། དབང་ཕྱུག་ཉིད་ཁྱབ་པ་མ་ངེས་
པའི་སྐྱོན་དུ་འགྱུར་ཞིང་ཐེ་ཚོམ་ཟ་བ་སྟེ་ཁྱབ་པ་མ་གྲུབ་པ་ཡིན་ཏེ། དབང་ཕྱུག་
ཆོས་ཅན། བྱེད་པ་པོ་གཞན་སྔོན་དུ་སོང་བར་ཐལ། སྡོད་ཅིང་འཇུག་པའི་ཕྱིར་
དང་༑ དབྱིབས་ཀྱི་ཁྱད་པར་དང་ལྡན་པའི་ཕྱིར་དང་། དོན་བྱེད་ནུས་པའི་ཕྱིར།
འདོད་ན། རང་བྱུང་གི་སྐྱེས་བུ་ཡིན་པ་ཉམས་སོ། །ཞེས་སྟོན་པ་ལ། འདོད་པ་
གྲུབ་པའམ་དཔེ་མ་གྲུབ། །ཡང་ན་ཐེ་ཚོམ་ཟ་བ་ཡིན། ཞེས་གསུངས། །
གཉིས་པ་སྒྲུབ་བྱེད་གཏན་ཚིགས་ལ་བརྟགས་ནས་དགག་པ་ནི་ཁྱོད་ཀྱི་རྟགས་
བར་པ་དེ། དབྱིབས་ཙམ་དང་ལྡན་པའི་ཕྱིར། ཟེར་རམ། དབྱིབས་ཁྱད་པར་
བ་ཞིག་དང་ལྡན་པར་རྟགས་སུ་བཀོད། དང་པོ་ལྟར་ན་ཁྱབ་པ་མ་ངེས་པ་སྨོས་ཟིན་
པ་ལྟར་དང་། གཉིས་པ་ལྟར་ན་ཕྱོགས་ཆོས་མ་གྲུབ་བོ་ཞེས་སྟོན་པ་ལ། བྱིན་རླབས་
ཡོད་མེད་ཅེས་སོགས་རྐང་པ་བཞི་བྱུང༌། །དེ་ཡང་སྐབས་འདིར་དབང་ཕྱུག་ཀུན་
གྱི་བྱེད་པ་པོའི་ཀུན་མཁྱེན་ཡིན་པ་བཀག་པ་ཉིད་ཀྱིས་གཞན་སྡེ་ཁ་ཅིག ཁྱབ་འཇུག་
ཀུན་གྱི་བྱེད་པ་པོ་དང་། ཁ་ཅིག་དྲང་སྲོང་ཉི་མའི་མདོག་བྱེད་པ་པོར་སྨྲ་བ་རྣམས་

ཚད་མ་གཞན་ཕན་རྒྱ་མཚོ། 111
ཀྱང་ཁེགས་པར་འགྱུར་བ་ཡིན་ཏེ། ཊིཀ་ཆེན་ལས། དེའི་ཕྱིར་ཁ་ཅིག་ནི་འཇིག་
རྟེན་འདི་ཐམས་ཅད་དབང་ཕྱུག་གིས་བྱས་སོ་ཞེས་སྨྲ། ཁ་ཅིག་ནི་ཁྱབ་འཇུག་གི་
སྤྲུལ་པར་སྨྲ། ཁ་ཅིག་ནི་ཚངས་པས་བྱས་པར་སྨྲ། ཁ་ཅིག་ནི་དྲང་སྲོང་ཆེན་པོ་
ཉི་མའི་མདོག་ཅན་གྱིས་བྱས་པར་སྨྲ་སྟེ། དེ་ལྟ་བུའི་འདོད་པ་ཐམས་ཅད་ཀྱང་གཅིག་
བཀག་པ་ཉིད་ཀྱིས། གཞན་རྣམས་ཀྱང་ཁེགས་པར་འགྱུར་པར་དགོངས་ནས།
འདིར་དབང་ཕྱུག་ཐམས་ཅད་བྱེད་པ་པོའི་ཀུན་མཁྱེན་ཡིན་པ་འགོག་པར་མཛད་
པ་ཡིན་ཞིང་ཞེས་གསུངས་པའི་ཕྱིར། འོ་ན། གཞན་སྡེ་གང་གིས། གང་འདོད་
ཅེ་ན། བྱེ་བྲག་པ་དང་རིག་པ་ཅན་པ་རྣམས་ཀྱིས་དབང་ཕྱུག་བྱེད་པ་པོར་འདོད་དེ།
སྨྲ་བའི་སེང་གེ་སྟག་ཚང་པས། དབང་ཕྱུག་ཕྱུག་བདག་ཞི་བ་ཡེ་སྲིད་པ། །མིག་
མི་བཟང་པ་འུག་པ་བ་ཞེས་གྲགས། །དྲང་སྲོང་རྐང་མིག་གཟིགས་ཟན་སྟོན་པར་
འཛིན༑ ༑ ཞི་བའི་རྒྱུད་དང་གཟེགས་ཟན་བསྟན་བཅོས་འཆད། །དབྱེ་བ་རིག་
པ་ཅན་པ་བྱེ་བྲག་པ། །ཞེས་གསུངས་པའི་ཕྱིར། རྒྱལ་དཔོག་པས་ཁྱབ་འཇུག་
དེ་ལྟར་དུ་སྨྲ་བ་ཡིན་ཏེ། དེ་ཉིད་ཀྱིས། ཁྱབ་འཇུག་སྲེད་མེད་བུ་བ་གྲོང་འཇོམས་པ།།
རྒྱལ་དཔོག་གཞོན་ནུ་མ་ལེན་སོགས་རྗེས་འབྲང་། །ཞེས་སོགས་གསུངས་པའི་ཕྱིར།
དེའི་དབྱེ་བ་ཚངས་པ་པས་ནི། ཚངས་པ་བྱེད་པ་པོར་སྨྲ། དེའི་དབྱེ་བའི་རིག་
བྱེད་མཐའ་བ་ཞེས་པས་དྲང་སྲོང་ཉི་མའི་མདོག་ཅན་དེ་བྱེད་པ་པོར་སྨྲ་སྟེ། དེའི་
དབྱེ་བར་དེ་ཉིད་ཀྱིས། དབྱེ་བ་ཚངས་པ་པ་དང་སྤྱོད་པ་པ། །བརྡ་སྤྲོད་རིག་བྱེད་
མཐའ་པ་གསང་བ་པ། ། ཞེས་དང༌། ཚངས་པ་པ་ནི་ཚངས་པ་སྐྱེ་གནས་གསུམ་
ཞེས་སོགས་དང་། རིག་བྱེད་མཐའ་བ་ཤེས་རིག་སྐྱེ་དྲུག་གང་། །དྲང་སྲོང་ཆེན་

112 ཚད་མ་གཞན་ཕན་རྒྱ་མཚོ།
པོ་ཉི་མའི་མདོག་ཅེས་པ། ། ས་འོག་མུན་པའི་དཀྱིལ་འཁོར་འོག་ན་གནས། ། སྣ་
ཚོགས་འདི་དག་དེ་ཡི་སྒྱུ་མའི་གཟུགས། །བཅིངས་ཐར་ལ་སོགས་ཀུན་གྱི་བྱེད་
པོ་ཡིན། །ཞེས་སོགས་གསུངས་པའི་ཕྱིར། དེས་ན་ཕྱི་མ་འདི་གཉིས་སྡེ་ལྔའི་སྐབས་
ཁྱབ་འཇུག་པའི་ཁོངས་སུ་འདུ་དགོས་སོ། །དེས་ན་གཞུང་འདི་དག་གིས། མ་
སྐྱེས་བ་རང་བྱུང་གི་ཀུན་མཁྱེན་བཀག་པས། ཀུན་མཁྱེན་ཐོབ་པར་འདོད་ན། དེའི་
རྒྱུ་ཚོགས་རྣམས་ལ་སློབས་ཤིག་ཅེས་གདམས་པ་དང་། འཇིག་རྟེན་གྱི་ལུས་ལོངས་
སྤྱོད་རྣམས་རང་རྒྱུ་སེམས་པ་ལས་བྱུང་བ་དང་། དབང་ཕྱུག་སོགས་གཞན་གྱིས་
མ་བྱས་པར་བཤད་པས། རང་གིས་ལས་མ་བསགས་པར་ངན་སོང་སོགས་སུ་གཞན་
གྱིས་དཀྲིར་མི་རུང་བར་བཤད་པས། ལས་གང་ལས་གང་སྐྱེ་བ་སོགས། མདོར་
ན་ལམ་གྱི་རྣམ་གཞག་ཕལ་ཆེར་ཁོངས་ན་གནས་པའི་ཚུལ་གྱིས་བཤད་པར། རེ་
ཞིག་དེ་ཙམ་ལས་མ་སྤྲོས་སོ།།
གསུམ་པ་སྟོན་པ་ལ། མི་ཤེས་སྟོན་པར་བྱེད་པ་ལ་ཞེས་པ་ནས། ཚུར་ཤོག་
བྱ་རྒོད་བསྟེན་པར་བྱ་ཞེས་པའི་བར་བྱུང༌། གཞུང་འདི་དག་གིས་ནི་ལམ་གྱི་རྩ་
བ་དགེ་བའི་བཤེས་གཉེན་བསྟེན་དགོས་པ་དང་། དེ་ཡང་གྱ་ཚོམས་སུ་མི་འཇུག་
པར་བསྟེན་བྱ་དགེ་བའི་བཤེས་གཉེན་ལ་བརྟགས་ཅིང་དཔྱད་ནས་སྲིན་བུའི་གྲངས་
ལ་སོགས་པ་ཐ་སྙད་ཀྱི་རྣམ་གཞག་ཕལ་མོ་ཆེ་མཁྱེན་ཀྱང་རུང་མི་མཁྱེན་ཀྱང་རུང་
བླང་དོར་གྱི་གནད་ཕྱིན་ཅི་མ་ལོག་པར་སྟོན་ཤེས་པ་སོགས་མཚན་ཉིད་དང་ལྡན་པའི་
དགེ་བའི་བཤེས་གཉེན་ཞིག་ལ་བསྟེན་དགོས་པར་གདམས་སོ།།
གཉིས་པ་ཐུབ་པ་ཚད་མའི་སྐྱེས་བུར་བསྒྲུབ་པའི་སྒྲུབ་བྱེད་རྒྱས་པར་བཤད་

ཚད་མ་གཞན་ཕན་རྒྱ་མཚོ། 113
པ་ལ། ལུགས་འབྱུང་གི་སྒོ་ནས་དེ་ལྟར་སྒྲུབ་པ་དང་ལུགས་ལྡོག་གི་སྒོ་ནས་དེའི་
ཤེས་བྱེད་བཤད་པ་གཉིས། དང་པོ་ནི། ཁ་ཅིག ལུགས་འབྱུང་གི་སྒོ་ནས་ཐུབ་
པ་ཚད་མའི་སྐྱེས་བུར་བསྒྲུབ་པའི་སྒྲུབ་བྱེད་ཀྱི་འགོ་ཚད་མ་སླུ་མེད་ཅན་ཤེས་པ་ཞེས་
པའམ། དེ་ལྡན་བཅོམ་ལྡན་ཚད་མ་ཉིད། །ཅེས་པ་ནས་འཛིན་རིགས་ཟེར་ན།
དེ་མི་འཐད་པར་ཐལ། སྒྲུབ་བྱེད་ཐུགས་རྗེས་གོམས་ལས་ཏེ་ཞེས་པ་ནས་འཛིན་
རིགས་པའི་ཕྱིར་ཏེ། འདིའི་ཐད་ཀྱི་ཊིཀ་ཆེན་ལས། ལུགས་འབྱུང་ནི། སྒྲུབ་བྱེད་
ཐུགས་རྗེས་གོམས་ལས་ཏེ་ཞེས་པ་ནས་འགོ་བརྩམས་པ་ཡིན་གྱི། དེ་ཡན་ཆད་ནི་ལུགས་
འབྱུང་དང་ལུགས་ལྡོག་གཉིས་ཀའི་གཞི་ཡིན་པའི་ཕྱིར་རོ། །ཞེས་གསུངས་པའི་ཕྱིར། །
དེ་ཡང་བསམ་པ་ཕུན་ཚོགས་བརྩེ་བ་སྙིང་རྗེ་ཆེན་པོ་བཤད་པ། དེ་ལས་སྦྱོར་
བ་ཕུན་ཚོགས་བདག་མེད་རྟོགས་པའི་ཤེས་རབ་ཁྱད་པར་ཅན་འགྲུབ་ཚུལ། དེ་
གཉིས་ལས་རང་དོན་ཕུན་ཚོགས་བདེ་གཤེགས་འགྲུབ་ཚུལ། རྒྱུ་མཚན་དེས་སྐྱོབ་
པ་མཐར་ཐུག་ཏུ་བཤད་པ་དེ་ལས་ཚད་མའི་སྐྱེས་བུར་བཤད་པ་དང་ལྔ། །
དང་པོ་ལ། དེ་ཉིད་སྐྱེ་བ་སྔ་ཕྱི་དུ་མར་གོམས་པའི་ཚུལ་དང་། དེ་དག་ལ་
ལོག་རྟོག་སེལ་ཚུལ་བཤད་པ་གཉིས། དང་པོ་སྟོན་པར་བྱེད་པ་ལ། སྒྲུབ་བྱེད་
ཐུགས་རྗེས་གོམས་ལས་ཏེ། ། ཞེས་གསུངས། གཉིས་པ་དེ་ལ་ཡང་། འདོད་པ་
བརྗོད་པ་དང་དེ་དགག་པ་གཉིས། །
དང་པོ་ནི། དེ་ལྟར་བཤད་པ་ལ་ཁོ་ན་རེ། མི་འཐད་དེ། བློ་རྣམས་ནི་ལུས་
འབའ་ཞིག་ལ་བརྟེན་ནས་འབྱུང་གི སྐྱེ་བ་སྔ་མར་གོམས་པ་ལས་ཚེ་འདིར་བློའི་ནུས་
པ་སྟོབས་སུ་གྲུབ་པ་མེད་པའི་ཕྱིར། ཞེས་སྟོན་པ་ལ། བློ་ནི་ལུས་ལ་བརྟེན་པའི་ཕྱིར།།

114 ཚད་མ་གཞན་ཕན་རྒྱ་མཚོ།
གོམས་པ་གྲུབ་པ་མེད་ཅེ་ན། ། ཞེས་གསུངས། །
གཉིས་པ་དེ་དགག་པ་ལ། རིག་པའི་ཡ་ཐ་ཐུག་མེད་དུ་བསྒྲུབ་པ། རིག་
པའི་མ་ཐ་ཐུག་མེད་དུ་བསྒྲུབ་པ། ཤི་ལུས་ལ་སེམས་གནས་པ་ཐལ་བ་འཕངས་པ།
ཉེར་ལེན་གྱི་དོན་ངོས་བཟུང་བའི་སྒོ་ནས་ལུས་ཀྱིས་སེམས་ཀྱི་ཉེར་ལེན་བྱེད་པ་དགག་
པ༑ ལུས་ཀྱི་རྡུལ་རགས་པ་རྣམས་སེམས་ཀྱི་ཉེར་ལེན་ཡིན་པ་དགག་པ། སྙིང་
རྗེ་ཆེན་པོ་སྐྱེ་བ་སྔ་ཕྱི་དུ་མར་གོམས་པ་ལས་མཐའ་ཕྱིན་པར་འགྱུར་ཚུལ་དང་དྲུག་
དང་པོ་སྟོན་པར་བྱེད་པ་ལ། སྐྱེ་བ་ཡོངས་སུ་ལེན་པ་ན། །ཞེས་པ་ནས།
ལུས་ཉིད་འབའ་ཞིག་ལས་སྐྱེས་མིན། །ཞེས་པའི་བར་གསུངས། གཞུང་དོན་ནི།
མངལ་དུ་སྐྱེ་བ་ཡོངས་སུ་ལེན་པ་ན། །མིག་གི་རྣམ་ཤེས་དང་དབང་པོ་དབུགས་
འབྱུང་རྔུབ་ལ་སོགས་པ་རྣམས་ནི་ལུས་ཉིད་འབའ་ཞིག་གིས་ཉེར་ལེན་བྱས་པ་ལས་
བྱུང་བ་མ་ཡིན་ཏེ། དེ་རྣམས་རང་གི་རིགས་འདྲ་སྔ་མ་ལྟོས་མེད་དུ་སྐྱེ་བ་མ་ཡིན་
པའི་ཕྱིར། གལ་ཏེ་སྐྱེ་ན་ས་ལ་སོགས་པའི་ཆ་འགའ་ཞིག་ལས་འབུ་མཆུ་རྣོན་ལ་
སོགས་པའི་རྣམ་ཤེས་སྐྱེ་བར་འགྱུར་ལ། དེ་ལྟར་ན་ས་ལ་སོགས་པའི་ཆ་ཀུན་ལས་
ཀྱང་དེ་ལྟར་སྐྱེ་བར་འགྱུར་པའི་ཕྱིར་ཏེ། ཇི་ལྟར་གཅིག་ནི་ཡོངས་གྱུར་ན། །ཀུན་
འགྱུར་ཁྱད་པར་མེད་ཕྱིར་རོ། །ཞེས་གསུངས་པའི་ཕྱིར། །
གཉིས་པ་རིག་པའི་མ་ཐ་ཐུག་མེད་དུ་སྒྲུབ་པ་ལ་མདོར་བསྟན་རྒྱས་བཤད་
གཉིས༈ དང་པོ་ལ་དངོས་དང་རྩོད་པ་སྤོང་བ་གཉིས། དང་པོ་སྟོན་པར་བྱེད་པ་ལ།
ཐ་མལ་སེམས་དང་སེམས་གཞན་དག །མཚམས་སྦྱོར་བ་ལ་འགལ་ཅི་ཡོད།།
ཅེས་གསུངས། ངག་དོན་ནི། སྐྱེས་བུ་ཐ་མལ་པ་འཆི་ཁའི་སེམས་ཆོས་ཅན། རང་

ཚད་མ་གཞན་ཕན་རྒྱ་མཚོ། 115
འབྲས་རིག་པ་ཕྱི་མ་མཚམས་སྦྱོར་བར་བྱེད་དེ། ཐ་མལ་པའི་སེམས་ཡིན་པའི་ཕྱིར།
དཔེར་ན། ད་ལྟའི་རིག་པ་སྐད་ཅིག་དང་པོ་བཞིན། ཞེས་པའོ། །གཉིས་པ་སྟོན་
པ་ལ། དྲི་བ་དང་ལན་གཉིས། དང་པོ་སྟོན་པ་ལ། དགྲ་བཅོམ་སེམས་གང་ཡིན་
དེ་ཡང་། །གང་ལས་མཚམས་སྦྱོར་མེད་པར་འདོད། །ཅེས་གསུངས་ཤིང་། དོན་
ནི༑ ཁོ་ན་རེ། སྔར་གྱི་སྦྱོར་བ་དེ་ལ་ཁྱབ་པ་མེད་དེ། ལྷག་མེད་དུ་མྱ་ངན་ལས་
འདའ་ཁ་མའི་རིག་པས་མ་ངེས་སོ། ། ཞེ་ན། དེ་འདྲ་དེ་རྒྱུ་མཚན་གང་ལས་རང་
འབྲས་རིག་པ་ཕྱི་མ་མཚམས་སྦྱར་བ་མེད་པར་འདོད་ཅེས་འདྲིའོ། །གཉིས་པ་དེའི་
ལན་སྟོན་པ་ལ། ཚད་མས་མ་གྲུབ་དོན་ཅན་གྱི། །གྲུབ་མཐའི་རྗེས་སུ་འབྲང་ངམ་
ཅི༑ ༑ཞེས་གསུངས། དེ་ལ་ཁོ་ན་རེ། དེ་ལྟར་ཁྱོད་རང་གི་གྲུབ་མཐའ་ལས་
བཤད་པས་སོ། ། ཞེ་ན། སངས་རྒྱས་པའི་གྲུབ་མཐའི་རྗེས་སུ་འབྲང་ངམ་ཅི་སྟེ་
འབྲང་མི་རིགས་པར་ཐལ། གྲུབ་མཐའ་དེ་ཚད་མས་མ་གྲུབ་པའི་དོན་ཅན་གྱི་གྲུབ་
མཐའ་ཡིན་པའི་ཕྱིར། རྟགས་ཁས། ཞེས་སྟོན་པ་ལ། བཤད་མ་ཐག་པའི་གཞུང་
དེ་བྱུང༌། དེ་ལྟར་ན། དགྲ་བཅོམ་འཆི་ཁའི་སེམས་དེ་རང་འབྲས་རིག་པ་ཕྱི་མ་
མཚམས་མི་སྦྱོར་བར་འདོད་དགོས་ཏེ། དེ་ལྟར་སངས་རྒྱས་པའི་ལུང་ལས་བཤད་
པ་རྟགས་མ་གྲུབ་ཅེས་ལན་འདེབས་རིགས་པ་ལ་དེ་ལྟར་མ་བཏབ་པའི་ཕྱིར་རོ། །རྣམ་
པ་གཅིག་ཏུ་ན། དེ་འདྲའི་སེམས་དེ་རྒྱུ་མཚན་གང་ལས་རང་འབྲས་རིག་པ་ཕྱི་མ་
མཚམས་མི་སྦྱོར་བར་འདོད་པ་མི་རིགས་ཏེ། རྒྱུ་མཚན་ཡང་དག་མེད་པའི་ཕྱིར།
བྱས་པ་ལ་ཁོ་ན་རེ། དེ་ལྟར་ཁྱོད་རང་སངས་རྒྱས་པའི་ལུང་ལས་བཤད་པས་སོ།།
ཟེར་ན། སངས་རྒྱས་པས་དེ་ལྟར་མི་འདོད་མོད། འདོད་དུ་ཟིན་ཀྱང་སངས་རྒྱས་

116 ཚད་མ་གཞན་ཕན་རྒྱ་མཚོ།
པའི་གྲུབ་མཐའ་དེ་ཚད་མས་མ་གྲུབ་པའི་དོན་ཅན་གྱི་གྲུབ་མཐའ་ཡིན་པས་དེའི་རྗེས་
སུ་འབྲང་མི་རིགས་པའི་ཕྱིར། རྟགས་ཁས། ཞེས་སྦྱར་ཀྱང་རུང་ངམ་སྙམ། དེས་
ན་སློབ་དཔོན་རྒྱན་མཁན་པོ་དང་༌། མཁས་གྲུབ་རིན་པོ་ཆེ་ནི། དགྲ་བཅོམ་པ་
འཆི་ཁའི་སེམས་དེ་རིག་པ་ཕྱི་མ་མཚམས་མི་སྦྱོར་བ་དང་། མཐར་ཐུག་ཐེག་པ་
གསུམ་དུ་གྲུབ་པ་དང་། སངས་རྒྱ་མི་སྲིད་པའི་སེམས་ཅན་སོགས་བཞེད་དེ།
འདིའི་ཐད་ཀྱི་ཊིཀ་ཆེན་ལས། འོ་ན་རང་ལུགས་ལ། དགྲ་བཅོམ་པ་འཆི་ཁའི་
སེམས་ཁས་ལེན་ནམ་མི་ལེན་ཞེ་ན། ཁས་ལེན་ཏེ། དགྲ་བཅོམ་པ་ཕུང་པོ་ལྷག་
མེད་དུ་མྱ་ངན་ལས་འདའ་བ་ཁས་ལེན་པའི་ཕྱིར་རོ། །དེ་ལྟར་ན་ཡང་། དེ་ཉིད་
ཀྱི་རིག་པ་ཕྱི་མ་མཚམས་སྦྱོར་བ་མི་འདོད་དེ། སྐྱེ་བ་གཞན་དུ་ཉིང་མཚམས་སྦྱོར་
བའི་རྒྱུ་སྲེད་པ་མེད་པའི་ཕྱིར་དང་༑ འདུས་བྱས་ཀྱི་འཇུག་པ་ཐམས་ཅད་ཉེ་བར་
ཞི་བའི་མྱང་འདས་མངོན་དུ་བྱས་པའི་ཕྱིར་རོ། །དེའི་ཕྱིར། སློབ་དཔོན་རྒྱན་
མཁན་པོས་ཀྱང་། ངེད་ཀྱི་གྲུབ་མཐའ་ལས་ནི་དགྲ་བཅོམ་ཐ་མའི་སེམས་འབའ་
ཞིག་མཚམས་སྦྱོར་བ་དང་འགལ་བར་སྟོན་ཀྱི། འཆི་སེམས་ཐམས་ཅད་མ་ཡིན་ནོ།།
ཞེས་བཤད་དོ། །འདི་ཉིད་སློབ་དཔོན་གྱི་དགོངས་པར་མངོན་ཏེ། རྣམ་ངེས་ལས།
དོན་བྱེད་ནུས་སྟོང་དངོས་མེད་ཀྱི་མཚན་ཉིད་དུ་བཞག་པ་ལ། དགྲ་བཅོམ་ཐ་མའི་
སེམས་ཀྱིས་མ་ངེས་པ་བརྗོད་པ་ན། སེམས་ཅན་དུ་བགྲངས་བའི་སྐད་ཅིག་གཞན་
གྱི་ཉེར་ལེན་མི་བྱེད་པས་ཐ་མ་ཞེས་བྱ་ཡི། འབྲས་བུ་ཅུང་ཟད་ཀྱང་མི་བསྐྱེད་པ་
མ་ཡིན་ཞེས་པའི་ལན་གདབ་པའི་ཕྱིར་རོ། །དེས་ན་མཐར་ཐུག་ཐེག་པ་གསུམ་
དུ་བཞེད་པར་གསལ་ལོ། ། ཞེས་གསུངས་པའི་ཕྱིར། འོན་ཀྱང་འདི་དག་གི་སྐབས་

ཚད་མ་གཞན་ཕན་རྒྱ་མཚོ། 117
སུ་ཡང་། མཐར་ཐུག་ཐེག་པ་གཅིག་ཏུ་བཞེད་པའི་ཆེན་པོ་དག་མཆིས་ཏེ། སློབ་
དཔོན་ཉི་མ་སྦས་པས། ཕུང་པོ་ལྷག་མེད་དུ་མྱ་ངན་འདས་པ་ན་ཡང་ཉོན་མོངས་
པ་རྒྱུན་ཆད་པ་ཉིད་ཀྱིས་ཡོངས་སུ་དག་པའི་སེམས་ཡོད་དོ། །མར་མེ་ཤི་བ་བཞིན་
དུ་མྱ་ངན་ལས་འདས་པ་ནི་ཕྱི་རོལ་གྱི་ཚུལ་ལ་ཡིན་གྱི་དོན་དམ་པར་མ་ཡིན་ནོ་ཞེས་
འཆད༑ སློབ་དཔོན་རྒྱལ་བ་ཅན་ནི། ཉེས་པ་ཐམས་ཅད་ཟད་ཀྱང་སྐྱོན་ཅན་མ་
ཡིན་པའི་སེམས་ནི་རྣམ་པར་ཆད་པར་འོས་པ་མ་ཡིན་ནོ། །གཅོད་བྱེད་བཅད་པར་
བྱ་བ་ནི། ། ཕྱི་རོལ་གྱི་ནི་ཁམས་བཞི་ཡིན། །ཞེས་གསུངས་པ་ལྟར་རོ། །དེས་ན་
། དགེ་བའི་
ལྷག་མ་མེད་པའི་དབྱིངས་སུ་ཡོངས་སུ་མྱ་ངན་ལས་འདས་ནས་ཀྱང་
བཤེས་གཉེན་དང་ཕྲད་ནས་སྙིང་རྗེ་ལ་སོགས་པ་གོམས་ཤིང་སངས་རྒྱས་ཀྱི་རྗེས་སུ་
གནོན་པར་བྱེད་ལ༑ མར་མེ་ཤི་བ་ལྟ་བུར་ནི། །དེ་ཡི་སེམས་ནི་རྣམ་པར་གྲོལ།།
ཞེས་པའི་རིག་པ་དང་འགལ་བའི་གྲུབ་པའི་མཐའ་ནི། རྟག་པའི་སྤྲུལ་བྱེད་བཞིན་
དུ་རྗེས་སུ་འབྲང་པར་འོས་པ་མ་ཡིན་ནོ་ཞེས་བཤད། །
གསུམ་པ་སྟོན་པར་བྱེད་བ་ལ། དེ་ཡིས་སོས་ཟིན་དཔྱད་ལས་མཐར། །འགྱུར་
བའི་རྒྱུ་དང་བྲལ་བས་ན། །དེ་ཅིས་སླར་ཡང་འཚོ་མི་འགྱུར། །ཞེས་གསུངས།
དུག་སྦྲུལ་གྱི་སོས་ཟིན་ནས་ཤི་ཞིང་དུག་གི་ནུས་པ་སྔགས་ཀྱིས་ཉམས་
གཞུང་དོན་ནི། 
། འགལ་རྐྱེན་
པར་བྱས་པའི་ཤི་ལུས་ལ་སླར་ཡང་རྣམ་ཤེས་འཇུག་རུང་བར་ཐལ
དུག་གི་ནུས་པ་སྔགས་ཀྱིས་ཉམས་ཤིང་མཐུན་རྐྱེན་འབྱུང་བ་ཚང་བར་གནས་པའི་
རྣམ་ཤེས་ཀུན་འབྱུང་བ་ཙམ་ཉེར་ལེན་དུ་བྱས་པ་ལས་སྐྱེས་པའི་
ཕྱིར༑ ཁྱབ་སྟེ། 
ཕྱིར༈ རྟགས་ཁས། ཞེས་སོ། །སྐབས་འདིར་གྲུབ་མཐའི་ཁྱད་པར་གྱིས་ཤི་

118 ཚད་མ་གཞན་ཕན་རྒྱ་མཚོ།
ལུས་ལ་སེམས་འཇུག་པ་མི་སྲིད་པར་བཞེད་ཀྱི། སྐབས་གཞན་དུ་ནི་ངེས་པ་མེད།
དེ༑ སྨན་བླའི་མདོ་ཆོག་ལས། ཆོས་ཀྱི་རྒྱལ་པོ་གཤིན་རྗེས་དེ་ལ་དྲིས་ཤིང་བརྟགས་
ནས་ཞེས་སོགས་ཚེ་འཕོས་ནས་སླར་ཡང་ལུས་སྔ་མར་རྣམ་ཤེས་འཇུག་པར་གསུངས་
པ་སོགས་ཕར་ཕྱིན་ཐེག་པའི་སྐབས་དང་། སྔགས་ཀྱི་སྐབས་སུ་གྲོང་འཇུག་སོགས་
རྒྱས་པར་བཤད་དོ།།
བཞི་པ་སྟོན་པ་ལ། ཉེར་ལེན་འགྱུར་བ་མེད་པར་ནི། །ཉེར་ལེན་ཅན་དག་འགྱུར་
བ་ནི། །བྱེད་པར་མི་ནུས་དཔེར་འཇིམ་པ། །འགྱུར་བ་མེད་པར་བུམ་སོགས་བཞིན།།
ཞེས་གསུངས། དོན་ནི། ཀ་བའི་ཉེར་ལེན་གྱི་ཙན་དན་ཀ་བར་མ་འགྱུར་བར་
ཉེར་ལེན་ཅན་ཙན་དན་གྱི་ཀ་བ་ཀ་བར་འགྱུར་བ་མེད་དེ། རྫ་བུམ་གྱི་ཉེར་ལེན་དུ་
གྱུར་པའི་འཇིམ་གོང་གནས་མ་འགྱུར་བར་རྫ་བུམ་འབྱུང་དུ་མེད་པའི་ཕྱིར། ཞེས་
པའོ༑ ༑དེས་ན་འདིའི་འགྱུར་བ་ཞེས་པ་ནི་ངོ་བོ་འགྱུར་བ་ལ་བྱ་ཡི། འགག་པ་
ཙམ་ལ་བྱས་ན། ལྷན་ཅིག་བྱེད་རྐྱེན་མ་འགགས་པར་འབྲས་བུ་རྣམས་མི་སྐྱེ་བའི་ཕྱིར།
ཉེར་ལེན་ཞེས་འབུར་དུ་སྨོས་པ་དོན་མེད་འགྱུར་རོ། ། དེས་ན་དངོས་པོ་གང་དེ་དང་
དེར་མ་གྱུར་བར་དངོས་པོ་དེ་དང་དེ་སྐྱེ་བ་རྣམས་ནི། དེ་དང་དེའི་ཉེར་ལེན་དུ་མི་
རིགས་ཏེ། དཔེར་ན་ཤེས་རྒྱུད་ཐ་དད་པ་བ་གླང་དང་བ་མེད་བཞིན་ཡིན་པའི་ཕྱིར།
ཞེས་སྟོན་པ་ལ། དངོས་གང་འགྱུར་བ་མེད་པ་ནི། །དངོས་པོ་གང་ཞིག་རྣམ་འགྱུར་བ།།
དེ་དེའི་ཉེར་ལེན་མི་རིགས་ཏེ། ། བ་གླང་བ་མེད་ལ་སོགས་བཞིན། །ལུས་དང་
སེམས་ཀྱང་དེ་བཞིན་ནོ། །ཞེས་གསུངས། དེ་ལ་ཁོ་ན་རེ། འོ་ན། འདོད་ཁམས་
ནས་འདོད་ཁམས་སུ་འཆི་འཕོ་བ་ལ་མངོན་དུ་ཕྱོགས་བའི་མིག་དབང་འགག་ཁ་མའི་

ཚད་མ་གཞན་ཕན་རྒྱ་མཚོ། 119
གང་ཟག་གི་རྒྱུད་ཀྱི་མིག་གི་སྐྱེ་མཆེད་དེས་སྐྱེ་བ་ཕྱི་མའི་མིག་གི་སྐྱེ་མཆེད་ཀྱི་ཉེར་
ལེན་མི་བྱེད་པར་ཐལ། དེ་དེར་འགྱུར་བ་མེད་པའི་ཕྱིར་ཏེ། སྔ་མའི་ལུས་དེ་ཕྱི་
མའི་ལུས་སུ་འགྱུར་བ་མེད་པའི་ཕྱིར་ཏེ། གང་ཟག་སྔ་མ་ཚེ་འཕོས་པ་ན་དེའི་ལུས་
དེ་རོར་འགྱུར་བའི་ཕྱིར། རྩ་བར་འདོད་ན། ཚེ་འདི་ཉིད་ཀྱི་སྐྱེ་མཆེད་ལྔ། །ལུས་
གཞན་བསྐྱེད་པའི་རྒྱུ་ཉིད་ཡིན། །ཞེས་གསུངས་པ་མི་འཐད་པར་ཐལ་ལོ། །ཟེར་བར།
ཁ་ཅིག གང་ཟག་སྔ་མའི་མིག་གི་སྐྱེ་མཆེད་ཀྱི་སྟེང་གི་རྣམ་ཤེས་ཀྱི་བཞོན་པར་གྱུར་
པའི་འབྱུང་བའི་དངས་མ་ཞིག་དེར་འགྱུར་བ་ཡིན་ནོ། ། ཞེས་ཟེར། ཡང་ཁོ་ན་རེ།
ཤི་ལུས་ཡོད་པར་ཐལ། རྩ་བའི་དམ་བཅའ་དེའི་ཕྱིར། འདོད་ན། དེ་ཆོས་ཅན།
ལུས་ཡིན་པར་ཐལ། འདོད་པའི་ཕྱིར། ཡང་ན་འདིར་མ་ཁྱབ། འདོད་ན། ལུས་
དབང་ཡིན་པར་ཐལ་ལོ། །འདོད་ན། རྒྱུད་ཀྱིས་བསྡུས་པར་ཐལ་ལོ། །ཟེར་རོ།།
ལྔ་པ་སྟོན་པ་ལ། ལག་སོགས་གཡོ་ན་ཐམས་ཅད་དག །གཡོ་བར་འགྱུར་
ཕྱིར་འགལ་བ་ཅན། །ཞེས་སོགས་གསུངས། གཞུང་དོན་ནི། སྐྱེས་བུའི་ལུས་ཀྱི་
རྡུལ་ཕྲན་རྣམས་ཆོས་ཅན། ཆ་མེད་དུ་ཐལ། རང་འབྲས་གསར་དུ་སྐྱེད་བྱེད་ཀྱི་
རྟག་པ་ཡིན་པའི་ཕྱིར། རྟགས་ཁྱབ་གྲུབ་སྟེ། འདིའི་ཐད་ཀྱི་ཊིཀ་ཆེན་ལས། ཡིད་
བློའི་རྒྱུར་གྱུར་བའི་ལུས་ནི་རྟག་པས་ཁྱབ་པ་ཁྱོད་རང་གི་རྩ་བའི་གྲུབ་མཐའ་ཡིན་
པའི་ཕྱིར། ཡན་ལག་ཅན་དེ་ཡང་རྟག་པར་འདོད་དགོས་ལ། དེ་ལྟར་ན་རྟག་
དངོས་ལ་ཆ་བཅས་མི་འཐད་པའི་ཕྱིར། ལུས་ཀྱི་ཡན་ལག་ཅན་རགས་པ་ཆ་མེད་
དུ་འགྱུར་ལ། ཞེས་པ་དང་། རྟག་དངོས་ལ་ཆ་བཅས་ཀྱི་དོགས་པ་དཔྱད་མི་དགོས་
པས་མ་གསུངས་པ་ཡིན་ཏེ། རྟག་དངོས་ཆ་བཅས་ཁས་ལེན་པའི་ཕྱི་ནང་གི་རྒོལ་

120 ཚད་མ་གཞན་ཕན་རྒྱ་མཚོ།
བ་སུ་ཡང་མེད་དོ། ། ཞེས་གསུངས་པའི་ཕྱིར། རྩ་བར་འདོད་ན། ལུས་ཀྱི་ལག་
རྐང་པ་གཡོ་ན་ལག་པ་ཡང་གཡོ་དགོས་པར་ཐལ།
པ་གཡོ་ན་རྐང་པ་གཡོ་དགོས་ཤིང་། 
། ཆ་
ཡན་ལག་གི་ཆ་ལ་འགའ་ཞིག་གཡོ་ལ་འགའ་ཞིག་མི་གཡོ་བ་མེད་པའི་ཕྱིར་ཏེ
མེད་ཡིན་པའི་ཕྱིར། ཞེས་ཟེར། །
དྲུག་པ་སྟོན་པ་ལ། གོམས་བརྩེའི་བདག་ཉིད་དེ། ཆགས་བྲལ་ཞེས་སོགས་
སྙིང་རྗེ་ཆེན་པོ་དེ་འགལ་རྐྱེན་མེད་པར་ལེགས་པར་བསྒོམས་
གསུངས༑ དོན་ནི། 
པ་ལས་གོམས་པ་གོང་འཕེལ་དུ་འགྱུར་བ་ཡིན་ཏེ། དཔེར་ན། དགྲ་བཅོམ་པ་ལ་
ཆགས་བྲལ་དང༌། འདོད་པ་ཅན་ལ་ཆགས་པ་དང༌། མི་སྡུག་པ་བསྒོམས་པ་ལ་
། ཞེས་སོ། །དེ་ལ་ཁ་
ཡིད་ལོག་གི་བློ་ངང་གིས་འབྱུང་བ་བཞིན་ཡིན་པའི་ཕྱིར
སྙིང་རྗེ་ཆེན་པོ་རྒྱུད་ལྡན་གྱི་གང་ཟག་ཡིན་ན། བྱང་ཆུབ་སེམས་དཔའ་ཡིན་
ཅིག 
དགོས་པར་ཐལ། སྙིང་རྗེ་ཆེན་པོ་རྒྱུད་ལ་སྐྱེས་པ་དེ་ནས། བྱང་ཆུབ་སེམས་དཔའི་
མིང་གིས་བསྙད་པར་བྱ་བ་ཡིན་པའི་ཕྱིར་ཏེ། འདིའི་ཐད་ཀྱི་ཊིཀ་ཆེན་ལས། གང་
ཞིག་འགྲོ་བ་མཐའ་དག་སྡུག་བསྔལ་ལས་སྒྲོལ་བར་འདོད་པའི་སྙིང་རྗེ་ཆེན་པོ་དེ་ཉིད་
རྒྱུད་ལ་སྐྱེས་པ་དེ་ནས་བྱང་ཆུབ་སེམས་དཔའ་ཞེས་བྱ་བའི་སྒྲས་བསྙད་པར་བྱ་བ་
སྙིང་རྗེ་ཆེན་པོ་ཉིད་ལུགས་འབྱུང་གི་སྐབས་སུ་ཐེག་ཆེན་
ཡིན་གྱི། ཞེས་པ་ནས། 
། །ཞེས་པའི་བར་གསུངས་
ཐུན་མོང་མ་ཡིན་པའི་ལམ་གྱི་ཐོག་མར་བཤད་པ་ཡིན་ནོ
པའི་ཕྱིར། ཟེར་ན་མ་ཁྱབ་སྟེ། སྙིང་རྗེ་ཆེན་པོ་སྐྱེས་པ་ནས་བཟུང་སྟེ། བྱང་ཆུབ་
སེམས་དཔའ་དང་མཚུངས་པར་མཆོད་པའི་ཡུལ་དུ་གྱུར་ཅིང་གཞུང་འགའ་ཞིག་
ནས་བྱང་ཆུབ་སེམས་དཔའི་མིང་གིས་བསྙད་ནས་གསུངས་པ་ལ་དགོངས་པར་མངོན་

ཚད་མ་གཞན་ཕན་རྒྱ་མཚོ། 121
ནོ༑ ༑ ཁོ་ན་རེ། འོ་ན། སྙིང་རྗེ་གསུམ་གྱི་ཁྱད་པར་དེ་གང་། དེ་རྣམས་གང་
ཟག་སུའི་རྒྱུད་ལ་སྐྱེ་བ་ཡིན་ཞེ་ན། དེ་ཡང་སྡུག་བསྔལ་གྱིས་མནར་བའི་སེམས་
ཅན་སྡུག་བསྔལ་གྱིས་མནར་བ་མ་བཟོད་པས་རྐྱེན་བྱས་ནས་སྐྱེས་པའི་སྙིང་རྗེ་ཆེན་
པོ་དང་། 
སེམས་ཅན་སྐད་ཅིག་གཅིག་ལ་སྐྱེ་འཇིག་བྱེད་པར་རྟོགས་པ་སོགས་ཀྱིས་
རྐྱེན་བྱས་ནས་སྐྱེས་པའི་སྙིང་རྗེ་ཆེན་པོ་དང༌། སེམས་ཅན་རང་སྐྱ་ཐུབ་པའི་བདག་
ཏུ་མ་དམིགས་པར་རྟོགས་པས་རྐྱེན་བྱས་ནས་སྐྱེས་པའི་སྙིང་རྗེ་ཆེན་པོ་རྣམས་རིམ་
པ་བཞིན་དུ་སེམས་ཅན་དང་ཆོས་དང་། དམིགས་མེད་ལ་དམིགས་པའི་སྙིང་རྗེ་
ཆེན་པོ་ཞེས་བྱ་སྟེ། འཇུག་པ་ལས། ཟོ་ཆུན་འཕྱན་ལྟར་རང་དབང་མེད་པ་ཡི།།
འགྲོ་ལ་སྙིང་རྗེར་གྱུར་གང་དེ་ལ་འདུད། ། འགྲོ་བ་གཡོ་བ་ཆུ་ཡི་ནང་གི་ཟླ་བ་ལྟར།།
གཡོ་དང་རང་བཞིན་ཉིད་ཀྱི་སྟོང་པ་མཐོང་བ་ཡི། །ཞེས་གསུངས་པའི་ཕྱིར། སྙིང་
རྗེ་གསུམ་གྱི་ཁྱད་པར་ཡང་རྒྱུའི་སྒོ་ནས་འབྱེད་ཀྱི་དམིགས་རྣམ་གྱི་སྒོ་ནས་མི་འབྱེད་
དེ༑ རྣམ་བཤད་དགོངས་པ་རབ་གསལ་ལས། འདིའི་སྙིང་རྗེ་གསུམ་ནི་དམིགས་
པ་གསུམ་གང་ལ་དམིགས་ཀྱང་རྣམ་པ་སྡུག་བསྔལ་མཐའ་དག་དང་བྲལ་བར་འདོད་
པའི་རྣམ་པ་ཅན་ཤ་སྟག་ཡིན་གྱི། ཞེས་གསུངས་པའི་ཕྱིར་དང་། ཊིཀ་ཆེན་ལས།
སྒྲུབ་པ་རང་དབང་བའི་སེམས་ཅན་གྱི་རྣམ་པར་ཤར་བའི་སྒོ་ནས་དེ་ཉིད་སྡུག་བསྔལ་
དང་བྲལ་བར་འདོད་པའི་སྙིང་རྗེ་ནི་སེམས་ཅན་ལ་དམིགས་པའི་སྙིང་རྗེའོ། ། ཕུང་
སོགས་ཆོས་ཙམ་ལ་སེམས་ཅན་དུ་བཏགས་པའི་སྡུག་བསྔལ་དང་བྲལ་བར་འདོད་
པའི་བརྩེ་བ་ནི་ཆོས་ལ་དམིགས་པའོ། ། གདགས་གཞི་ཕུང་སོགས་ཆོས་ཙམ་ཡང་
གཟུང་འཛིན་རྫས་གཞན་དུ་བདེན་པར་མེད་པ་ལ་སེམས་ཅན་དུ་བཏགས་པ་ལ་

122 ཚད་མ་གཞན་ཕན་རྒྱ་མཚོ།
དམིགས་ནས་དེ་ཉིད་སྡུག་བསྔལ་དང་བྲལ་བར་འདོད་པའི་བརྩེ་བ་ནི་དམིགས་པ་མེད་
གཉིས་པ་ཉན་རང་འཕགས་པ་
པའི་སྙིང་རྗེའོ། །དང་པོ་སོ་སོ་སྐྱེ་བོ་དང༌། 
གསུམ་པ་ཐེག་ཆེན་འཕགས་པ་དག་གི་ཐུགས་རྒྱུད་ལ་གཙོ་ཆེ་བར་ཡོད་དོ
དང་༑ 
དམིགས་མེད་ཀྱི་སྙིང་རྗེ་རྣམ་པར་མི་རྟོག་པའི་ཡེ་ཤེས་ལ་འདོད་པ་ནི་མ་
ཁ་ཅིག 
བྱམས་སོགས་རྨོངས་དང་འགལ་མེད་ཕྱིར། །ཞེས་
བརྟགས་པའི་བབས་ཅོལ་ཏེ། 
རྣམ་པར་མི་རྟོག་པའི་ཡེ་ཤེས་མ་རིག་པའི་དངོས་གཉེན་དུ་མི་རུང་
གསུངས་པས། 
འཁོར་གསུམ་ཡོངས་སུ་དག་པའི་སྦྱིན་པ་དང་ཚུལ་ཁྲིམས་
བར་ཐལ་བའི་ཕྱིར་དང་། 
ལ་སོགས་པ་ཐམས་ཅད་ཀྱང་རྣམ་པར་མི་རྟོག་པའི་ཡེ་ཤེས་ཉིད་ཡིན་པར་ཐལ་བའི་
དེས་ན་སྟོང་ཉིད་མ་རྟོགས་པའི་གང་ཟག་གི་རྒྱུད་
ཕྱིར་རོ། ། ཞེས་གསུངས་པས། 
ལ་དམིགས་མེད་ལ་དམིགས་པའི་སྙིང་རྗེ་མེད་ཀྱང་སེམས་ཅན་ལ་དམིགས་པའི་སྙིང་
། སངས་འཕགས་ཀྱི་ཐུགས་རྒྱུད་
རྗེ་དང་ཆོས་ལ་དམིགས་པའི་སྙིང་རྗེ་ཡོད་ཅིང་
ལ་གསུམ་པོའི་ནང་ཚན་དང་པོ་མེད་ཀྱང་། ཕྱི་མ་གཉིས་ཡོད་པར་ཤེས་པར་བྱའོ།།
སྙིང་རྗེ་ཆེན་པོ་ལས་སྦྱོར་བ་ཕུན་ཚོགས་བདག་མེད་རྟོགས་པའི་ཤེས་
གཉིས་པ། 
དེ་ཉིད་ཐོས་བསམ་
། དངོས་དང་། 
རབ་ཁྱད་པར་ཅན་འགྲུབ་ཚུལ་བཤད་པ་ལ་ཡང་
གྱིས་གཏན་ལ་ཕབ་པའི་འབྲས་བུ། འབྲས་བུ་དེ་ཉིད་ཐེག་པ་གཞན་གྱི་འབྲས་བུ་ལས་
ཁྱད་པར་འཕགས་ཚུལ་བཤད་པ་དང་གསུམ།
། །ཐབས་རྣམས་
དང་པོ་སྟོན་པ་ལ། བརྩེ་ལྡན་སྡུག་བསྔལ་གཞོམ་པའི་ཕྱིར
ལ་ནི་མངོན་སྦྱོར་མཛད། །ཐབས་བྱུང་དེ་རྒྱུ་ལྐོག་གྱུར་པ། །དེ་འཆད་པ་ནི་དཀའ་
བརྩེ་བ་སྙིང་རྗེ་ཆེན་པོ་རྒྱུད་ལ་སྐྱེས་
བ་ཡིན། །ཞེས་གསུངས། གཞུང་དོན་ནི། 

ཚད་མ་གཞན་ཕན་རྒྱ་མཚོ། 123
མ་ཐག་པའི་ཐེག་ཆེན་གྱི་རིགས་ཅན་ཆོས་ཅན། གཞན་སྡུག་བསྔལ་ལས་བསྒྲལ་
པའི་ཕྱིར་དུ་རང་རྒྱུད་ཀྱི་སྡུག་བསྔལ་གསུམ་འཇོམས་བྱེད་ཀྱི་ཐབས་བདག་མེད་རྟོགས་
པའི་ཤེས་རབ་དང་ཟག་བཅས་ཉེར་ལེན་གྱི་ཕུང་པོ་མི་རྟག་པ་དང་། སྡུག་བསྔལ་
བའི་རང་བཞིན་དུ་རྟོགས་པ་སོགས་ཀྱི་ཐབས་རྣམས་རང་རྒྱུད་ལ་མངོན་སུམ་དུ་སྦྱོར་
བར་མཛད་པ་ཡིན་ཏེ། རང་མ་གྲོལ་བར་གཞན་སྒྲོལ་མི་ནུས་པར་དགོངས་ནས་
གཞན་སྡུག་བསྔལ་ལས་སྐྱོབ་པར་བཞེད་ཅིང་། ད་ལྟ་དེ་དག་རང་རྒྱུད་ལ་མ་ཐོབ་
པའི་སོ་སྐྱེ་ཡིན་པའི་ཕྱིར། རྟགས་གྲུབ་སྟེ། རང་ཉིད་ལ་སྡུག་བསྔལ་དེ་འཇོམས་
བྱེད་ཀྱི་ཐབས་དང་། ཐབས་དེའི་འབྲས་བུ་མི་སློབ་ལམ་དང༌། ཐབས་དེའི་རྒྱུ་
གསུམ་ལྐོག་ཏུ་གྱུར་ན་དེ་དག་གཞན་ལ་ཁོམས་དང་བསམ་པ་དང་དབང་པོ་དང་བ་
ལ་ཉལ་ཇི་ལྟ་བ་བཞིན་དུ་འཆད་པར་དཀའ་བའི་ཕྱིར། ཞེས་སོ། དེ་ལ་ཁོ་ན་རེ།
རང་འཁོར་བ་ལས་མ་གྲོལ་ན་གཞན་འཁོར་བ་ལས་གྲོལ་བར་བྱེད་མི་ནུས་པས་ཁྱབ་
པར་ཐལ། ཊིཀ་ཆེན་ལས། བདེ་གཤེགས་སྤངས་པ་ཁྱད་པར་གསུམ་ལྡན་གྱི་
ངོས་ནས་བཤད་པ་ནི། དང་པོར་རང་ཉིད་ཉེ་བར་འཚེ་བ་ཐམས་ཅད་སྤངས་པའི་
གྲོལ་བ་མངོན་དུ་བྱས་ནས་དེའི་འོག་ཏུ་གཞན་སྡུག་བསྔལ་ལས་སྐྱོབ་པའི་སྐྱོབ་པ་འབྱུང་
བ་ཡིན་གྱི། རང་མ་གྲོལ་བར་གཞན་གྲོལ་བར་བྱེད་མི་ནུས་སོ་ཞེས་ཤེས་པར་བྱ་
བའི་ཆེད་ཡིན་ལ་ཞེས་གསུངས་པའི་ཕྱིར། འདོད་ན། ཚེ་དང་ལྡན་པ་བདེ་བྱེད་
ཆོས་ཅན། དེར་ཐལ། དེའི་ཕྱིར་ཏེ། ཚེ་འཕོས་ནས་དམྱལ་བར་ལྷུང་སྟེ་དེའི་སྐྱེ་
བ་རྗེས་མ་ལ་འབྲས་བུ་ཐོབ་པར་ལུང་ལས་གསུངས་པའི་ཕྱིར། རྩ་བར་འདོད་མི་
ནུས་ཏེ། བདེ་བྱེད་ལ་བརྟེན་ནས་དགྲ་བཅོམ་པའི་འབྲས་བུ་ཐོབ་པའི་གང་ཟག་དུ་

ཚད་མ་གཞན་ཕན་རྒྱ་མཚོ།
124
སློབ་དཔོན་ཤན་ཏི་པ་མ་གྲོལ་བའི་གོང་
མ་ཡོད་པའི་ཕྱིར་དང་། གཞན་ཡང་། 
། །ཞེས་ཟེར།
དུ་དེའི་སློབ་མ་ཏོག་ཚེ་བ་གྲོལ་བར་ཡང་ལུང་ལས་བཤད་པའི་ཕྱིར་རོ
ཊིཀ་ཆེན་ལས་དེ་ལྟར་གསུངས་པ་སོགས་རང་གི་རྒྱུད་
རང་གི་གོ་ཚོད་ནི། 
། ཁ་
སྔོན་དུ་མ་གྲོལ་ན་གཞན་སྒྲོལ་བའི་ནུས་པ་སྟོབས་ཆུང་བ་ལ་དགོངས་སམ་སྙམ
། ཐབས་དེའི་འབྲས་
ཅིག་རང་ཉིད་ལ་སྡུག་བསྔལ་དེ་འཇོམས་བྱེད་ཀྱི་ཐབས་དང་
ཐབས་དེའི་རྒྱུ་གསུམ་ལྐོག་ཏུ་གྱུར་ན་རང་ཉིད་ཀྱིས་དེ་འགྲོ་བ་
བུ་མི་སློབ་ལམ། 
། རྩ་བའི་དམ་བཅའ་
གཞན་ལ་ཕྱིན་ཅི་མ་ལོག་པར་སྟོན་མི་ནུས་པས་ཁྱབ་པར་ཐལ
དཔལ་ལྡན་ཆོས་གྲགས་ཆོས་
འཐད་པའི་ཕྱིར། ཟེར་ན་མ་ཁྱབ། འདོད་ན། 
། ཐབས་དེའི་འབྲས་
རང་ཉིད་ཀྱིས་རྣམ་མཁྱེན་ཐོབ་བྱེད་ཀྱི་ཐབས་དང་
ཅན༑ 
བུ་རྣམ་མཁྱེན་སོགས། དེར་ཐལ། དེའི་ཕྱིར། རྟགས་སླ། འདོད་མི་ནུས་ཏེ།
དེ་དག་རྒྱས་པར་གཏན་ལ་ཕབ་པའི་ཕྱིར། ཞེས་ཟེར་རོ།།
ཚད་མ་རྣམ་འགྲེལ་དུ། 
ལུང་དང་རིག་པས་རྣམ་དཔྱོད་པ། །ཞེས་
གཉིས་པ་སྟོན་པར་བྱེད་པ་ལ། 
འབྲས་ལོག་གཟིགས་པ་མེད་ཕྱིར་རོ། །ཞེས་བའི་བར་གསུངས། དེ་
པ་ནས། 
ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེར་གནས་
ཡང་རྒྱུད་བླ་མ་ལས། 
ཐོབ་ཕྱིར་སྨན་ནི་བསྟེན་པར་བྱེད་པ་ལྟར། ། སྡུག་བསྔལ་རྒྱུ་དང་དེ་འགོག་པ་དང་
། །ཞེས་དཔེར་
ཤེས་བྱ་སྤང་བྱ་རེག་པར་བྱ་ཞིང་བསྟེན་པར་བྱ
དེ་བཞིན་ལམ། །
རླུང་མཁྲིས་བད་ཀན་གྱི་ནད་རྣམས་ཀྱིས་གཙེས་ན་དང་པོར་ན་ཚ་གང་དུ་ཡོད་
ན༑ 
། དེ་
དེ་ནས་དེ་གང་གིས་བསྐྱེད་པའི་ནད་གཞི་རྟོགས་པར་བྱས
ངོ་ཤེས་པར་བྱས། 
རྟོགས་ནས་དེ་སྤོང་ཐུབ་མི་ཐུབ་ཀྱི་རྟོག་དཔྱོད་བགྱིས་ཏེ་སྤོང་ཐུབ་པར་ཤེས་པ་ན་དེ་

ཚད་མ་གཞན་ཕན་རྒྱ་མཚོ། 125
སྤངས་པའི་བདེ་བ་དོན་དུ་གཉེར་ནས་སྨན་སོགས་བསྟེན་པ་སྦྱར་ནས་གསུངས་པ་
བཞིན་འདིར་ཡང་དེ་འདྲའི་ཐེག་ཆེན་གྱི་རིགས་ཅན་དེས་དང་པོར་འཁོར་བ་སྤྱི་དང༌
བྱེ་བྲག་གི་སྡུག་བསྔལ་རྣམས་རིག་པས་གཏན་ལ་ཕབ་སྟེ་བསྒོམས་པས་རང་ཉམས་
ལ་དཔགས་ཏེ་གཞན་སྡུག་བསྔལ་ལས་སྒྲོལ་འདོད་ཀྱི་སྙིང་རྗེ་ཆེན་པོ་དྲངས། དེའི་
ཚེ་འདི་སྙམ་དུ་ག་རེ། ད་ལྟ་རང་ཉིད་ལ་འགྲོ་བ་འདི་དག་སྡུག་བསྔལ་ལས་སྒྲོལ་
བའི་ནུས་བ་མི་འདུག་པས་དང་པོར་རང་གྲོལ་བར་བྱེད་དགོས་པ་འདུག དེ་ལ་སྡུག་
བསྔལ་གྱི་རྒྱུ་ངོས་ཟིན་པ་གལ་ཆེ་བས་རྒྱུ་དེ་གང་ཡིན། རྒྱུ་དེ་ཡང་རྟག་གམ་མི་རྟག་
སྙམ་དུ་དང་པོར་སློབ་དཔོན་གཞན་གྱི་ལུང་ལ་བརྟེན་ནས་ཐོས་བྱུང་གི་ཤེས་རབ་དང་།
དེ་རྗེས་བསམ་བྱུང་གི་རིག་པས་ལེགས་པར་རྟོགས་པར་བྱེད་པ་ལས་སྡུག་བསྔལ་
དེ་ཉིད་རེས་སྐྱེ་ཞིང་རེས་མི་སྐྱེ་བའི་རྒྱུ་ཡོད་དང་རྒྱུ་དེ་ཡང་མི་རྟག་པར་རྟོགས་པར་
འགྱུར་བ་ཡིན་ཏེ། གལ་ཏེ་རྒྱུ་རྟག་པ་ཞིག་ཡིན་ན། དེའི་འབྲས་བུ་ལོག་པར་གཟིགས་
པ་མེད་པས་སྡུག་བསྔལ་ལ་ཡིད་འབྱུང་བའི་བློ་མི་སྐྱེ་བའི་ཕྱིར། དེ་ལྟར་བརྟགས་
པ་ལས། འབྲས་བུ་སྡུག་བསྔལ་དེ་དག་གི་རྩ་བ་གང་ཟག་གི་བདག་འཛིན་ཡིན་པར་
རྟོགས་ཏེ། དེ་ཉིད་འཇོམས་བྱེད་ཀྱི་ཐབས་ཇི་ལྟར་ཡོད་སྙམ་དུ་དཔྱད་པས་བདག་
མེད་རྟོགས་པའི་ཤེས་རབ་ཀྱིས་བདེ་བླག་ཏུ་འཇོམས་པར་མཐོང་། དེའི་ཐབས་ལ་
འབད་པས་བདག་མེད་རྟོགས་པར་འགྱུར་བའི་ཕྱིར། དེ་ཡང་འདུས་བྱས་ཕུང་པོ་
ལྔའི་སྤྱོད་ཡུལ་ཅན་གྱི་ཆགས་པ་དང་སྲེད་པས་སྡུག་བསྔལ་དེ་དག་བསྐྱེད་པར་བྱེད་
ན༑ བདག་མེད་རྟོགས་པའི་ཤེས་རབ་དེས་དེ་ལ་དངོས་སུ་གནོད་དམ་ཞེ་ན། རང་
སྐྱ་ཐུབ་པའི་བདག་དང་བདག་གིར་འཛིན་པས་རྒྱུ་བྱས་པ་ལས་བྱུང་བའི་དེ་འདྲའི་

126 ཚད་མ་གཞན་ཕན་རྒྱ་མཚོ།
ཆགས་སྲེད་ལ་གནོད་པར་འགྱུར་ཏེ། དེ་གཉིས་དམིགས་པ་གཅིག་ལ་དམིགས་
ནས་འཛིན་སྟངས་དངོས་འགལ་དུ་ཞུགས་པའི་ཕྱིར། དེ་ལྟར་ཡང་། དེ་རྒྱུ་གཞོམ་
ཕྱིར་དེ་ཡི་ནི། །ཞེས་པ་ནས། དེ་མི་མཐུན་ཕྱོགས་ཀྱང་ངེས་འགྱུར། །ཞེས་པའི་
བར་གསུངས། དེ་ཡང་སྒྲུབ་བྱེད་ཐུགས་རྗེས་གོམས་ལས་ཏེ། །ཞེས་པར་མར་ཤེས།
དྲིན་དྲན། དྲིན་གཟོ་ནས་སྙིང་རྗེ་ཆེན་པོའི་བར་རྒྱུད་ལ་སྐྱེ་ཚུལ་བསྟན། བརྩེ་ལྡན་
སྡུག་བསྡལ་གཞོམ་པའི་ཕྱིར། །ཞེས་པ་དང༌། སྡུག་བསྔལ་རྒྱུ་དང་ཞེས་སོགས་
ཀྱིས་འཁོར་བ་སྤྱི་དང་བྱེ་བྲག་གི་སྡུག་བསྔལ་སོགས་སྡུག་བདེན་དང་། དེའི་རྒྱུ་
ཀུན་འབྱུང་བསྟན། དེ་མི་རྟག་ཅེས་པས། སྐད་ཅིག་སྐད་ཅིག་ལ་འགགས་པའི་
འགོག་པ་མངོན་དུ་བྱེད་ཚུལ་དང༌། རྒྱུ་ཡི་ངོ་བོ་རྟོགས་པའི་ཕྱིར་ཞེས་སོགས་ཀྱིས་
འགོག་བདེན་ཐོབ་པའི་ཐབས་ལམ་བདེན་བསྟན་པ་སོགས་འཁོར་བའི་འཇུག་ལྡོག་
གི་རིམ་པ་རྒྱས་པར་གཏན་ལ་འབེབས་པ་ཡིན་ཏེ། འདིའི་ཐད་ཀྱི་ཊིཀ་ཆེན་ལས།
འཁོར་བར་འཇུག་པའི་རིམ་པ་ཇི་ལྟ་བ་བཞིན་མ་ཤེས་ན། འཁོར་བ་ལ་ཡིད་འབྱུང་
བའི་བློ་མི་སྐྱེ་ལ། འཁོར་བ་ལྡོག་པའི་རིམ་པ་ཇི་ལྟ་བ་བཞིན་མ་ཤེས་ན་ཐར་པ་ཐོབ་
ནུས་སུ་མི་རྟོགས་པས་ཐར་པ་དོན་གཉེར་གྱི་བློ་མཚན་ཉིད་ཡོངས་སུ་རྫོགས་པར་མི་
འགྱུར་རོ། །དེའི་ཕྱིར། ཐར་པ་དོན་གཉེར་གྱི་བློ་མཚན་ཉིད་ཡོངས་སུ་རྫོགས་པ་
ཞིག་སྐྱེ་བ་ལ་འཁོར་བར་འཇུག་ལྡོག་གི་རིམ་པ་དག་ལ་ཚད་མས་སྒྲོ་འདོགས་ཆོད་
པའི་ངེས་པ་རྙེད་པ་ཞིག་མེད་དུ་མི་རུང་བའི་ཡན་ལག་ཡིན་པས། སྡུག་བསྔལ་བ་
དང་༑ ཀུན་འབྱུང་བའི་བདེན་པ་སྟོན་པའི་གཞུང་དག་གིས་འཁོར་བར་འཇུག་
པའི་རིམ་པ་རྒྱས་པར་གཏན་ལ་འབེབས་པར་བྱེད་ཅིང་། ཞེས་གསུངས་པའི་ཕྱིར།

ཚད་མ་གཞན་ཕན་རྒྱ་མཚོ། 127
བྱས་པ་ལ་ཁོ་ན་རེ། ཐར་པ་དོན་གཉེར་གྱི་བློ་མཚན་ཉིད་ཡོངས་སུ་རྫོགས་པ་རྒྱུད་
ལ་སྐྱེས་པའི་གང་ཟག་ཡིན་ན། འཁོར་བ་འཇུག་ལྡོག་གི་རིམ་པ་ཚད་མས་ངེས་དགོས་
པར་ཐལ། བཤད་མ་ཐག་པའི་ལུང་དེའི་ཕྱིར། འདོད་ན། སྟོང་ཉིད་མ་རྟོགས་
པའི་བྱང་སེམས་ཆོས་ཅན། དེར་ཐལ། དེའི་ཕྱིར་ཏེ། བྱང་ཆུབ་དོན་གཉེར་གྱི་
བློ་མཚན་ཉིད་ཡོངས་སུ་རྫོགས་པར་སྐྱེས་པའི་གང་ཟག་ཡིན་པའི་ཕྱིར་ཏེ། བྱང་
ཆུབ་ཀྱི་སེམས་མཚན་ཉིད་ཡོངས་སུ་རྫོགས་པར་རྒྱུད་ལ་སྐྱེས་པའི་གང་ཟག་ཡིན་
པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། དབུ་མ་སྣང་
བ་ལས། རྫོགས་པའི་བྱང་ཆུབ་སེམས་བསྐྱེད་ནས། །དེ་ནི་ཡང་དག་ཤེས་འཚོལ་བརྩོན།།
ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། འཁོར་བ་ལྡོག་པའི་
རིམ་པ་ཚད་མས་ངེས་པར་ཐལ། འདོད་པའི་ཕྱིར། འདོད་ན། སྟོང་ཉིད་རྟོགས་
པར་ཐལ། འདོད་པའི་ཕྱིར། གཞན་ཡང་། གོང་གི་དེ་མི་འཐད་པར་ཐལ། སྟོང་
ཉིད་མ་རྟོགས་པའི་བྱང་སེམས་ཡོད་པ་གང་ཞིག བྱང་སེམས་ཡིན་ན། ཐར་པ་
དོན་གཉེར་གྱི་ངེས་འབྱུང་བཅོས་མ་མ་ཡིན་པ་རྒྱུད་ལ་སྐྱེས་པའི་གང་ཟག་ཡིན་དགོས་
པའི་ཕྱིར་ཏེ། འཇམ་དཔལ་ཞལ་ལུང་ལས། སྐྱེས་བུ་ཆུང་ངུའི་སྐབས་ནས་བཤད་
པའི་ངན་སོང་གསུམ་གྱི་སྡུག་བསྔལ་ལ་སྙིང་ཐག་པ་ནས་འཇིགས་ཏེ། ཞེས་པ་ནས།
ནམ་མཁའི་པདྨོ་དང་ཆོས་མཚུངས་པས། ཞེས་པའི་བར་གསུངས་པའི་ཕྱིར། དང་
པོ་གོང་དུ་བསྒྲུབས་ཟིན། གཞན་ཡང་སྟོང་ཉིད་མ་རྟོགས་པའི་བྱང་སེམས་ཡོད་
པར་ཐལ། ཇོ་བོ་ཆེན་པོས་བྱང་ཆུབ་ཀྱི་སེམས་བཞེས་པའི་བླ་མར་གྱུར་བའི་གསེར་
གླིང་པ་དེ་དེ་ཡིན་པའི་ཕྱིར་ཏེ། དེས་སྟོང་ཉིད་མ་རྟོགས་པ་གང་ཞིག བྱང་སེམས་

128 ཚད་མ་གཞན་ཕན་རྒྱ་མཚོ།
ཡིན་པའི་ཕྱིར། དང་པོ་གྲུབ་སྟེ། སྐབས་འདིར་མདོ་སྡེ་པའི་ལུགས་འཐད་པ་གང་
ཞིག དེས་གང་ཟག་གི་བདག་མེད་མ་རྟོགས་པའི་ཕྱིར། མ་གྲུབ་ན། དེ་ཆོས་ཅན།
གང་ཟག་གི་བདག་མེད་སྟོང་ཉིད་དུ་རྟོགས་པར་ཐལ་ལོ། །འདོད་ན། དེ་མ་ཡིན་
པར་ཐལ། དེ་སྟོང་ཉིད་མ་ཡིན་པར་ཞལ་གྱིས་བཞེས་པའི་གང་ཟག་ཡིན་པའི་ཕྱིར་
ཏེ༑ སེམས་ཙམ་པ་རྣམ་རྫུན་པ་ཡིན་པའི་ཕྱིར་ཏེ། དེ་དེ་ལྟར་དུ་ཇོ་བོ་རྗེའི་རྣམ་
ཐར་དུ་གསལ་བར་བཤད་པའི་ཕྱིར། གཉིས་པ་གྲུབ་སྟེ། བྱང་ཆུབ་ཐུགས་ལ་མངའ་
བརྙེས་གསེར་གླིང་པ། །ཞེས་གསུངས་པའི་ཕྱིར། ཞེས་ཟེར་རོ། ། འོ་ན་རང་
ལུགས་ལ་དེ་དག་གི་དོན་གང་ཡིན་སྙམ་ན། དམན་ལམ་སྔོན་མ་སོང་གི་བྱང་སེམས་
དེ་ལ་དབང་རྣོན་ཆོས་ཀྱི་རྗེས་འབྲང་དང་། དབང་རྟུལ་དད་པའི་རྗེས་འབྲང་གཉིས་
སུ་ཡོད་པ་ལས། ཊིཀ་ཆེན་གྱི་ལུང་དེ་སྔ་མའི་དབང་དུ་བྱས་ཤིང༌། དབུ་མ་སྣང་
བའི་ལུང་དེ་ཕྱི་མའི་དབང་དུ་བྱས་ནས་གསུངས་སམ་སྙམ་མོ། །ཁ་ཅིག བརྩེ་
ལྡན་བྱང་སེམས་སྦྱོར་ལམ་པ་ཆོས་ཅན། རང་གི་རྒྱུར་གྱུར་པའི་ཐབས་ཤེས་ཁྱད་
པར་ཅན་སྔོན་དུ་སོང་སྟེ། སེམས་དཔའ་དབང་རྣོན་ཡིན་པའི་ཕྱིར། ཁ་ཅིག དེ་
ཆོས་ཅན། དེ་ཡིན་ཏེ། དམན་ལམ་སྔོན་མ་སོང་གི་དེ་ཡིན་པའི་ཕྱིར་ཞེས་པའི་
སྦྱོར་བ་འདི་བརྩེ་ལྡན་སྡུག་བསྔལ་ཞེས་སོགས་ལ་བཀོད་པའི་དོན་སྦྱོར་རྣམ་དག་ཡིན་
ཟེར་ན། དེ་མི་འཐད་པར་ཐལ། འདིའི་སེམས་དཔའ་དབང་རྣོན་ཞེས་པ་དམན་
ལམ་སྔོན་དུ་སོང་མ་སོང་གིས་འབྱེད་རིགས་པ་གང་ཞིག སྔོན་མ་སོང་ཡིན་ན། དེ་
ཡིན་པས་མ་ཁྱབ་པའི་ཕྱིར་ཏེ། དེ་ཡིན་ན་སྟོང་ཉིད་རྟོགས་པས་མ་ཁྱབ་པའི་ཕྱིར་ཏེ།
སྔར་གྱི་ལུང་དེའི་ཕྱིར། གཞན་ཡང་། དེ་མི་འཐད་པར་ཐལ། བརྩེ་ལྡན་སྡུག་

ཚད་མ་གཞན་ཕན་རྒྱ་མཚོ། 129
བསྔལ་ཞེས་སོགས་ཀྱི་སྐབས་འདིར་བྱང་ཆུབ་སེམས་དཔའ་བསྟན་བྱའི་གཙོ་བོར་
བྱས་ནས་མ་བསྟན་པའི་ཕྱིར་ཏེ། འདིའི་སྐབས་སུ། སྙིང་རྗེ་ཆེན་པོ་རྒྱུད་ལ་སྐྱེས་ནས།
བྱང་ཆུབ་ཀྱི་སེམས་རྒྱུད་ལ་མ་སྐྱེས་པའི་བར་གྱི་གང་ཟག་དེ་བསྟན་བྱའི་གཙོ་བོར་
བྱས་ནས་བསྟན་པའི་ཕྱིར་ཏེ། དེའི་རྒྱུད་ལ་སྙིང་རྗེ་ཆེན་པོ་ལས་སྨོན་སེམས་འཇུག་
སེམས་གཉིས་སྐྱེ་བའི་ཚུལ་བསྟན་པའི་ཕྱིར་ཏེ། འདིའི་ཐད་ཀྱི་ཊིཀ་ཆེན་ལས། སྙིང་
རྗེ་ཆེན་པོ་ལས་སེམས་བསྐྱེད་པ་རྣམ་པ་གཉིས་པོ་དེ་ཉིད་ཇི་ལྟར་སྐྱེ་བའི་ཚུལ་ཡང་།
བརྩེ་ལྡན་སྡུག་བསྔལ་གཞོམ་པའི་ཕྱིར། །ཐབས་རྣམས་ལ་ནི་མངོན་སྦྱོར་མཛད།།
ཐབས་བྱུང་དེ་རྒྱུ་ལྐོག་གྱུར་པ། །དེ་འཆད་པ་ནི་དཀའ་བ་ཡིན། །ཞེས་བྱ་བ་འདི་
ཉིད་ཀྱིས་འཆད་པ་ཡིན་ནོ། །ཞེས་གསུངས་པའི་ཕྱིར། ཁ་ཅིག སེམས་དཔའ་
དབང་རྣོན་ཡིན་ན། རང་གི་རྒྱུར་གྱུར་པའི་ཤེས་རབ་ཁྱད་པར་ཅན་སྔོན་དུ་སོང་
བས་ཁྱབ་པར་ཐལ། དེ་ཡིན་ན་དེ་ལས་བྱུང་བས་ཁྱབ་པའི་ཕྱིར། ཟེར་ན་མ་ཁྱབ་སྟེ།
ཉན་ཐོས་དགྲ་བཅོམ་པའི་རྟོགས་པའི་འབྲས་བུར་གྱུར་པའི་དང་པོ་ཉིད་ནས་ཐེག་ཆེན་
ད་རིགས་ངེས་ཀྱི་སངས་འཕགས་ཆོས་ཅན། ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་གང་ཟག་ཡིན་པར་ཐལ། དེའི་འབྲས་བུར་གྱུར་བའི་གང་ཟག་
ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་དེ་ཡིན་པའི་ཕྱིར་ཏེ། དེ་
ཡོད་པའི་ཕྱིར་ཏེ། ཉན་ཐོས་དགྲ་བཅོམ་པའི་འབྲས་བུར་གྱུར་པའི་དེ་ཡོད་པའི་ཕྱིར།
འདོད་ན། དེ་ཆོས་ཅན། དང་པོར་ཉན་ཐོས་དགྲ་བཅོམ་པའི་རྟོགས་པ་སྔོན་དུ་
བྱས་དེ་རྗེས་སངས་རྒྱས་ཀྱི་ས་ཐོབ་པའི་གང་ཟག་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག གང་ཟག་གི་བདག་

130 ཚད་མ་གཞན་ཕན་རྒྱ་མཚོ།
འཛིན་ཚད་མས་ངེས་པའི་གང་ཟག་ཡིན་ན། བདག་མེད་རྟོགས་པའི་ཤེས་རབ་ཚད་
མས་ངེས་པའི་གང་ཟག་ཡིན་དགོས་པར་ཐལ། རྒྱུ་ཡི་ངོ་བོ་རྟོགས་པའི་ཕྱིར། དེ་
མི་མཐུན་ཕྱོགས་ཀྱང་ངེས་འགྱུར། །ཞེས་པ་དང་། རྒྱུ་ཡི་རང་བཞིན་ཤེས་པའི་ཕྱིར།།
དེ་ཤེས་པ་ཡང་གྲུབ་པ་ཡིན། །ཞེས་གསུངས་པའི་ཕྱིར། འདོད་ན། བདག་འཛིན་
ཚད་མས་ངེས་ནས་བདག་མེད་ཚད་མས་མ་ངེས་པའི་གང་ཟག་ཆོས་ཅན། དེར་ཐལ།
དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། བདག་མེད་
ཚད་མས་ངེས་པ་ལ་དང་པོར་བདག་ཡོད་པ་བདག་འཛིན་གྱི་ཡུལ་དུ་ཚད་མས་ངེས་
དགོས༑ དེ་རྗེས་བདག་འཛིན་གྱི་ཡུལ་ལ་ཚད་མས་སྒྲོ་འདོགས་གཅོད་དགོས་པའི་
ཕྱིར་ཏེ། འཇུག་པ་ལས། བདག་ནི་འདི་ཡི་ཡུལ་དུ་རྟོགས་བྱས་ནས། །རྣལ་
འབྱོར་པ་ཡིས་བདག་ནི་འགོག་པར་བྱེད། །ཅེས་པ་དང༌། སྤྱོད་འཇུག་ལས། །
བཏགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་མ་ཡིན། །ཞེས་
པ་དང་། རྣམ་བཤད་སྙིང་པོ་རྒྱན་ལས། བདེན་གྲུབ་བློ་ངོར་མ་བཅད་པར། །བདེན་
སྟོང་བློ་ངོར་མི་འགྲུབ་ཅིང་། །ཞེས་གསུངས་པའི་ཕྱིར། ཟེར་བ་ལ་ཁ་ཅིག གང་
ཟག་གི་བདག་འཛིན་ཚད་མས་ངེས་ནས་གང་ཟག་གི་བདག་མེད་ཚད་མས་མ་ངེས་
པའི་གང་ཟག་ཆོས་ཅན། གང་ཟག་གི་བདག་འཛིན་ཁོ་ཁོ་རང་དུ་ཚད་མས་ངེས་
པའི་གང་ཟག་ཡིན་པར་ཐལ། དེ་ཚད་མས་ངེས་པའི་གང་ཟག་ཡིན་པའི་ཕྱིར། འདོད་ན། །
བདག་ཡོད་དེའི་ཡུལ་དུ་ཚད་མས་ངེས་པའི་གང་ཟག་ཡིན་པར་ཐལ་ལོ། །འདོད་
ན༑ བདག་ཡོད་མ་ཡིན་པ་དེའི་ཡུལ་མ་ཡིན་པར་ཚད་མས་ངེས་པའི་གང་ཟག་
ཡིན་པར་ཐལ། འདོད་པ་གང་ཞིག བདག་ཡོད་མ་ཡིན་པ་བདག་ཡོད་དང་དངོས་

ཚད་མ་གཞན་ཕན་རྒྱ་མཚོ། 131
རྟག་ན་མ་བྱས་པས་ཁྱབ་པ་ཚད་མས་ངེས་པའི་
འགལ་ཡིན་པའི་ཕྱིར། ཁྱབ་སྟེ། 
བྱས་ན་མི་རྟག་པས་ཁྱབ་པ་ཚད་མས་ངེས་པའི་གང་ཟག་ཡིན་
གང་ཟག་ཡིན་ན། 
དགོས་པའི་ཕྱིར། ཞེས་ཟེར། །
དེ་འདྲའི་གང་ཟག་དེས་བདག་ཡོད་བདག་འཛིན་གྱི་ཡུལ་
རང་ལུགས་ནི། 
བདག་མེད་དེའི་ཡུལ་མ་ཡིན་པར་ཚད་མས་མ་ངེས་པའི་
དུ་ཚད་མས་ངེས་ཀྱང་། 
དེང་སང་གི་བློ་གསལ་བ་གཞོན་ནུ་རྣམས་ཀྱིས་དཔྱད་
ཁྱད་པར་འཐད་དམ་སྙམ་སྟེ། 
པར་མཛོད་ཅིག
གཉིས་པ་གང་ཟག་གི་བདག་འཛིན་གྱི་ངོ་བོ་ངོས་བཟུང་ཚུལ་ལ། ཐལ་འགྱུར་
བ་དག་ནི་གང་ཟག་བདེན་གྲུབ་ཏུ་འཛིན་པའི་རྟོག་པ་གང་ཟག་གི་བདག་འཛིན་དང་
ཕུང་སོགས་ཀྱི་ཆོས་བདེན་གྲུབ་ཏུ་འཛིན་པའི་རྟོག་པ་ཆོས་ཀྱི་བདག་འཛིན་དུ་འཇོག་
དེ་གཉིས་ཀྱི་བག་ཆགས་ཤེས་སྒྲིབ་དུ་བཞེད་
ཅིང་༑ གཉིས་ཀ་ཡང་ཉོན་སྒྲིབ་དང་། 
བདག་འཛིན་གཉིས་ཀྱི་ཁྱད་པར་ཡང་དམིགས་པའི་སྒོ་ནས་འབྱེད་ཀྱི་རྣམ་
ཅིང་༑ 
པའི་སྒོ་ནས་མི་འབྱེད་དེ། དཔལ་ལྡན་ཟླ་བས། བདག་མེད་འདིས་ནི་འགྲོ་བ་རྣམ་
། །ཞེས་གསུངས་
ཆོས་དང་གང་ཟག་དབྱེ་བས་རྣམ་གཉིས་གསུངས
གྲོལ་ཕྱིར། །
སྤོང་ཚུལ་ཡང་ཉན་རང་དགྲ་བཅོམ་རྣམས་ཀྱིས་དེ་གཉིས་ཅིག་ཅར་
པའི་ཕྱིར། 
དམན་ལམ་སྔོན་དུ་མ་སོང་བའི་བྱང་སེམས་རྣམས་ཀྱིས་ས་བརྒྱད་
དུ་སྤོང་ཞིང་། 
པ་མན་ཆད་ལ་དེ་གཉིས་ཅིག་ཅར་དུ་སྤངས་ནས་ས་བཅུ་རྒྱུན་མཐའི་ཡེ་ཤེས་ཀྱིས་
། ཟླ་བས། ས་བརྒྱད་པ་ལ་དྲི་
དེ་གཉིས་ཀྱི་བག་ཆགས་ཕྲ་མོ་སྤོང་བར་བཞེད་དེ
མ་དེ་དག་རྩ་བཅས་ཉེ་བར་ཞི་འགྱུར་ཞིང་། །ཞེས་གསུངས་པའི་ཕྱིར། རང་རྒྱུད་

132 ཚད་མ་གཞན་ཕན་རྒྱ་མཚོ།
པའི་ལུགས་ལ། གང་ཟག་རང་སྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་རྟོག་
པ་དེ་གང་ཟག་གི་བདག་འཛིན་དང་། བུམ་པ་རང་སྐྱ་ཐུབ་པའི་རྫས་ཡོད་དུ་གྲུབ་
པར་འཛིན་པའི་རྟོག་པ་དེ་བུམ་པ་གང་ཟག་གི་བདག་ཏུ་འཛིན་པའི་བདག་འཛིན་
དེ་བཞིན་དུ་གཞན་ལ་ཡང་རིགས་འགྲེ་ཞིང་། དེ་ཉིད་ཉོན་སྒྲིབ་ཏུ་ཡང་བཞེད། ཕུང་
སོགས་ཀྱི་ཆོས་བདེན་གྲུབ་ཏུ་འཛིན་པའི་རྟོག་པ་དེ་ཆོས་ཀྱི་བདག་འཛིན་དང་ཤེས་
སྒྲིབ་ཏུ་འཇོག་ཅིང་། སྤོང་ཚུལ་ཉན་རང་དགྲ་བཅོམ་རྣམས་ཀྱིས་དང་པོར་གང་
ཟག་གི་བདག་འཛིན་སྤངས་ནས་དེ་རྗེས་ཆོས་ཀྱི་བདག་འཛིན་སྤོང་བར་བྱེད། དམན་
ལམ་སྔོན་དུ་མ་སོང་བའི་བྱང་སེམས་རྣམས་ཀྱིས་དེ་གཉིས་ཅིག་ཅར་དུ་སྤོང་བར་
བྱེད་དེ། མངོན་པ་ཀུན་ལས་བཏུས་ལས། དེས་བྱང་ཆུབ་ཐོབ་པ་ན་སྒྲིབ་པ་གཉིས་
ཅིག་ཅར་དུ་སྤོང་ངོ་། །ཅིག་ཅར་དགྲ་བཅོམ་པ་དང་དེ་བཞིན་གཤེགས་པར་ཡང་
འགྱུར་རོ། །ཞེས་གསུངས་པའི་ཕྱིར། སེམས་ཙམ་པའི་སྐབས་སུ། གང་ཟག་གི་
བདག་འཛིན་འཇོག་ཚུལ་སྔ་མ་དང་འདྲ་ཡང་། གཟུགས་དང་གཟུགས་འཛིན་ཚད་
མ་རྫས་གཞན་དུ་འཛིན་པའི་རྟོག་པ་དང་། གཟུགས་གཟུགས་འཛིན་རྟོགས་པའི་
ཞེན་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་དེ་ཆོས་ཀྱི་བདག་
འཛིན་དུ་བཞེད་ཅིང་། སྤོང་ཚུལ་རྣམས་སྔར་དང་འདྲ། མདོ་སྡེ་པའི་སྐབས་འདིར།
གང་ཟག་གི་བདག་འཛིན་འདྲ་ཞིང་ཆོས་ཀྱི་བདག་འཛིན་ཁས་ལེན་ནམ་མི་ལེན་ཞེ་
ན༑ མཁས་པ་ཁ་ཅིག་ནི་འདི་ལྟར་གསུང་སྟེ། སྡེ་བདུན་རྗེས་འབྲང་གི་མདོ་སྡེ་
པས་བདག་འཛིན་གཉིས་ཁས་ལེན་ཏེ། སྡེ་བདུན་མདོ་དང་བཅས་པ་འདི་དག་གིས་
བདག་འཛིན་རྣམ་པ་གཉིས་སྤང་བྱ་དང་། དེ་སྤངས་པའི་ཐར་པ་དང་ཐམས་ཅད་

ཚད་མ་གཞན་ཕན་རྒྱ་མཚོ། 133
མཁྱེན་པའི་གོ་འཕང་ཐོབ་བྱ་མཐར་ཐུག་ཏུ་གཏན་ལ་ཕབ་པའི་ཕྱིར། ཞེས་གསུངས།
སྨྲ་བའི་སེང་གེ་སྟག་ཚང་ལོཙྪ་བ་ནི། དེ་ལྟར་ཞལ་གྱིས་མི་བཞེས་ཏེ། དེས་མཛད་
པའི་གྲུབ་མཐའ་ཀུན་ཤེས་ལས། དོན་སྨྲ་གཉིས་ཀའི་འདོད་པ་མཐུན་པར་ནི། །ལོངས་
སྐུ་རྟག་བཞུགས་བྱང་སེམས་བདེ་བར་འགྲོ། །བདག་མཆོག་འདོད་དང་ཉན་རང་
འཚང་རྒྱ་བས། །ཕྱག་རྒྱ་བཞི་དང་འགལ་སོགས་མཐའ་ཡས་ཕྱིར། །ཐེག་ཆེན་
སྤོང་ཞིང་སྒྲིབ་གཉིས་བདག་མེད་གཉིས། ། ཀུན་གཞི་ཉོན་ཡིད་གནས་འགྱུར་ས་
བཅུ་དང༌། ། སྐུ་གསུམ་ཡེ་ཤེས་ལྔ་སོགས་མི་འདོད་ཅིང་། །ཞེས་གསུངས་ཤིང་།
མཁས་གྲུབ་དགེ་ལེགས་དཔལ་བཟང་པོ་ཡང་། དེ་མ་ཡིན་པར་བཞེད་དེ། འདིའི་
ཐད་ཀྱི་ཚད་མའི་བསྟན་བཅོས་ཡིད་ཀྱི་མུན་སེལ་ལས། སྐབས་འདིར་གོང་དུ་བཤད་
པ་ལྟར་གདུལ་བྱ་རིགས་ཅན་གསུམ་ཀའི་ལམ་སྟོན་པ་ཡིན་པས། བཀའ་དང་པོའི་
རྗེས་སུ་འབྲངས་ཏེ། མདོ་སྡེ་པ་དང་ཐལ་འགྱུར་བ་ཕྱི་དོན་ཁས་ལེན་པའི་རྣམ་གཞག་
དང་༑ བཀའ་ཐ་མའི་རྗེས་སུ་འབྲངས་ཏེ། བར་པ་དྲང་དོན་དུ་གཏན་ལ་ཕབ་
ནས་ཐེག་ཆེན་གྱི་ལམ་སྟོན་པའི་དབང་དུ་བྱས་ཏེ། རྣམ་རིག་པ་དང་མཐུན་པར་
ཕྱི་དོན་འགོག་པའི་གནས་སྐབས། དང་པོའི་སྐབས་སུ་གང་ཟག་གི་བདག་མེད་
ཙམ་མ་གཏོགས། ཆོས་ཀྱི་བདག་མེད་ཁས་མི་ལེན་པས་ཆོས་བདག་ངོས་བཟུང་
མ་དགོས་ལ། ཞེས་པ་དང་། དེ་ཉིད་ལས། ཉན་ཐོས་སྡེ་པ་དག་གི་ལྟར་ན། ཐེག་
པ་གསུམ་གྱི་ལམ་གྱི་ལུས་མི་འདྲ་བའི་ཁྱད་པར་ནི། རིགས་ཅན་གསུམ་ཀས་གང་
ཟག་གི་བདག་མེད་མ་གཏོགས་པའི་བདག་མེད་སྒོམ་རྒྱུ་མེད་པར་འདྲ་ན་ཡང་། ཉན་
ཐོས་ཀྱི་རིགས་ཅན་རྣམས་ཀྱིས་ཚེ་གསུམ་ལ་སོགས་པ་ཡུན་ཤིན་ཏུ་ཐུང་བར་གོམས་

134 ཚད་མ་གཞན་ཕན་རྒྱ་མཚོ།
པར་བྱས་པ་དང་། ཚོགས་བསོག་པ་ཤིན་ཏུ་རྒྱ་ཆུང་བར་བྱས་པས་ཉན་ཐོས་དགྲ་
བཅོམ་ཐོབ་ལ། 
རང་སངས་རྒྱས་ཀྱི་རིགས་ཅན་དག་གིས་བསྐལ་བ་བརྒྱ་ལ་སོགས་
པར་ཚོགས་བསགས་པ་དང་འབྲེལ་བར་བྱས་ཏེ། གང་ཟག་གི་བདག་མེད་ཉིད་
བསྒོམས་པས་རང་རྒྱལ་ཐོབ་ཅིང་། ཐེག་ཆེན་གྱི་རིགས་ཅན་དག་གིས་བསྐལ་བ་
གྲངས་མེད་གསུམ་ལ་སོགས་པར་ཚོགས་བསགས་པའི་སྒོ་ནས་གང་ཟག་གི་བདག་
མེད་རྟོགས་པའི་བློ་དེ་ཉིད་ཐབས་མང་པོ་དང་འབྲེལ་བར་བྱས་ཏེ་བསྒོམས་པས་ཉོན་
མོངས་ཅན་མ་ཡིན་པའི་མ་རིག་པ་སྤངས་ཏེ། ཤེས་བྱ་ཀུན་ལ་ཐུགས་གསལ་ཞིང་
གནས་ངན་ལེན་མ་ལུས་པར་སྤངས་པའི་རྫོགས་པའི་སངས་རྒྱས་ཐོབ་པ་ཡིན་ནོ
ཞེས་འདོད། 
དེ་བས་ན་ཉན་ཐོས་པ་དག་གི་འདོད་པ་དང་མཐུན་པར་ཐེག་པ་ཐུན་
མོང་བའི་ལུགས་ཀྱི་ཐར་པ་དང་ཐམས་ཅད་མཁྱེན་པ་ཐོབ་ཚུལ་སྟོན་པའི་དབང་དུ་
མཛད་ནས། ལེའུ་གཉིས་པར་གང་ཟག་གི་བདག་མེད་ཁོ་ན་ཞིག་གཏན་ལ་ཕབ་ཅིང་
ཐེག་པ་ཆེ་ཆུང་གི་ལམ་གྱི་ལུས་མི་འདྲ་བའི་ཁྱད་པར་ཡང་། ཐབས་རྒྱ་ཆེ་ཆུང་དང་
ཚོགས་བསོག་པ་ཡུན་རིང་ཐུང་ཁོ་ནས་འབྱེད་པར་གསུངས་པ་ཡིན་ཏེ
། ཇི་སྐད་
དུ༑ རྣམ་པ་དུ་མར་ཐབས་མང་པོ། །ཡུན་རིང་དུས་སུ་གོམས་པ་ལས། །དེ་ལ་
སྐྱོན་དང་ཡོན་ཏན་དག །རབ་ཏུ་གསལ་བ་ཉིད་དུ་འགྱུར། །དེས་ན་ཐུགས་ཀྱང་
གསལ་བའི་ཕྱིར། ། རྒྱུ་ཡི་བག་ཆགས་སྤངས་པ་ཡིན། ། ཐུབ་ཆེན་གཞན་དོན་
འཇུག་ཅན་དང་། །བསེ་རུ་ལ་སོགས་ཁྱད་འདི་ཡིན། །ཞེས་སོགས་རྒྱ་ཆེར་གསུངས་
པ་ཡིན་ནོ། །ཞེས་པ་དང་། རྗེ་ཐམས་ཅད་མཁྱེན་པའི་གསུང་རྒྱལ་ཚབ་རིན་པོ་
ཆེས་ཟིན་བྲིས་སུ་མཛད་པའི་ལེའུ་གའི 
ས་པའི་བརྗེད་བྱང་ལས། ཚད་མ་གྲུབ་པའི་

ཚད་མ་གཞན་ཕན་རྒྱ་མཚོ། 135
ལེའུར། གང་ཟག་གི་བདག་མེད་ཙམ་ལས་མ་བསྟན་པ་ནི་སྲིད་པ་ལས་གྲོལ་བ་ཙམ་
དོན་དུ་གཉེར་བའི་ཉན་རང་དང་ཐུན་མོང་བའི་དབང་དུ་བྱས་པ་ཡིན་ཞིང་། དེར་
ཤེས་སྒྲིབ་ཀྱང་། མི་རྟག་སོགས་བཅུ་དྲུག་ལ་བློ་མི་གསལ་བའི་ཉོན་མོངས་ཅན་མ་
ཡིན་པའི་མི་ཤེས་པ་ལ་བཤད་དོ། །ཐེག་པ་ཆེན་པོར་བགྲོད་པའི་ལམ་གྱི་གཙོ་བོ་
ཆོས་ཀྱི་བདག་མེད་དང་། དེའི་དགག་བྱ་རྣམས་ནི་མངོན་སུམ་གྱི་ལེའུར་གཏན་
ལ་ཕབ་པ་ཡིན་ནོ། །ཞེས་དང་། འདིའི་ཐད་ཀྱི་ཊིཀ་ཆེན་ལས་ཀྱང་། འདི་ལྟར་
ཐེག་པ་ཐུན་མོང་གི་སྡེ་སྣོད་དག་ལས། ཉན་ཐོས་དང་རང་སངས་རྒྱས་དང་། བྱང་
ཆུབ་སེམས་དཔའ་གསུམ་ཀས་ཀྱང་། ལྟ་བ་གང་ཟག་གི་བདག་མེད་པ་ཙམ་ཞིག་
བསྒོམ་པ་ལ་ཁྱད་པར་མེད་ཀྱང་། སྤྱོད་པ་ཕ་རོལ་ཏུ་ཕྱིན་པ་རྣམས་དང་། སེམས་
བསྐྱེད་དང༌། ཚོགས་བསོག་པའི་ཁྱད་པར་དང༌། ཚོགས་བསོག་པའི་དུས་ཀྱི་
ཁྱད་པར་སོགས་ལས་བྱང་ཆུབ་གསུམ་ཐོབ་པའི་ཁྱད་པར་འབྱུང་བར་གསུངས་
ལ༑ ཞེས་གསུངས་པས། །
རང་ལུགས་ལ། མཁས་གྲུབ་རིན་པོ་ཆེའི་རྗེས་སུ་འབྲངས་ཏེ། ཆོས་ཀྱི་
བདག་འཛིན་ཁས་མི་ལེན་པའི་ལུགས་འཐད་དེ་གལ་ཏེ་ལེན་ན། བདག་འཛིན་གཉིས་
དམིགས་རྣམ་གྱི་སྒོ་ནས་ཁྱད་པར་འབྱེད་ཚུལ་ཐལ་འགྱུར་བ་དང་མཐུན་པར་ཁས་
ལེན་དགོས་པ་ཞིག་ལས་མ་འདས་སམ་སྙམ། ཁོ་ན་རེ། རྣམ་རིག་པའི་ལུགས་ལ།
རང་རྒྱལ་གྱི་རིགས་ཅན་རྣམས་ཀྱིས་གང་ཟག་གི་བདག་མེད་གཙོ་བོར་བསྒོམ་པ་
ལས༑ ཉོན་སྒྲིབ་དང་ཤེས་སྒྲིབ་བཟུང་རྟོག་སྤངས་ཏེ་རང་རྒྱལ་གྱི་བྱང་ཆུབ་ཐོབ་
པར་འགྱུར་བར་ཐལ། ཚད་མ་ཡིད་ཀྱི་མུན་སེལ་ལས། དེས་ན་ཐེག་ཆེན་ཐུན་

136 ཚད་མ་གཞན་ཕན་རྒྱ་མཚོ།
མོང་མ་ཡིན་པའི་དབང་དུ་བྱས་ནས་རྣམ་རིག་པ་རང་ལུགས་ཀྱི་ཐར་པ་དང་
ཐམསཅད་མཁྱེན་པ་ཐོབ་པར་བྱེད་པའི་ལམ་ལ་བསླབ་ཚུལ་ནི། ཉན་ཐོས་ཀྱི་རིགས་
ཅན་དག་ནི་གང་ཟག་གི་བདག་མེད་སོགས་གོམས་པར་བྱས་པས་ཉོན་སྒྲིབ་སྤངས་
ཏེ་ཉན་ཐོས་ཀྱི་བྱང་ཆུབ་ཐོབ་ལ། རང་སངས་རྒྱས་ཀྱི་རིགས་ཅན་དག་ནི་གང་ཟག་
དང་བཟུང་བ་ཆོས་ཀྱི་བདག་མེད་ཙམ་རང་དོན་དུ་བསྐལ་བ་བརྒྱ་ལ་སོགས་པ་གོམས་
པར་བྱས་པས་ཉོན་སྒྲིབ་དང་ཤེས་སྒྲིབ་བཟུང་རྟོག་སྤངས་ཏེ་རང་རྒྱལ་གྱི་བྱང་ཆུབ་
ཐོབ་པར་བྱེད་དོ། །ཞེས་གསུངས་པའི་ཕྱིར། འདོད་ན། གཟུང་འཛིན་རྫས་
གཞན་དུ་འཛིན་པའི་རྟོག་པ་བཟུང་རྟོག་སྤངས་པའི་རང་རྒྱལ་དགྲ་བཅོམ་པ་ཡོད་
པར་ཐལ། །འདོད་པའི་ཕྱིར། འདོད་ན། གཟུང་འཛིན་རྫས་གཞན་གྱིས་སྟོང་
པའི་སྟོང་ཉིད་མངོན་སུམ་གྱིས་རྟོགས་པའི་རང་རྒྱལ་དགྲ་བཅོམ་ཡོད་པར་ཐལ།
འདོད་པའི་ཕྱིར། འདོད་མི་ནུས་ཏེ། རྣམ་བཤད་ལས། ཉན་ཐོས་དང་རང་སངས་
རྒྱས་རྣམས་ཀྱི་སྤྱོད་ཡུལ་དུ་མ་གྱུར་པའི་གཉིས་སྟོང་གི་དེ་ཁོ་ན་ཉིད་ནི་ཟབ་མོ་ཡིན་
ལ༑ ཞེས་གསུངས་པའི་ཕྱིར། ཟེར་ན། ཚད་མ་ཡིད་ཀྱི་མུན་སེལ་གྱི་རྣམ་རིག་
པ་ཞེས་པ་ནི་ཡི་གེ་མ་དག་པའི་རྒྱུན་འབྱམས་པ་ཡིན་གྱི། དགོངས་བཞེད་ནི། ཐེག་
ཆེན་སྤྱི་རང་རྒྱུད་པའི་དབང་དུ་བྱས་ནས་དེ་ལྟར་གསུངས་པ་ཡིན་པའི་ཕྱིར། ཁོ་
ན་རེ། མདོ་སྡེ་པའི་ལུགས་ལ་ཐེག་ཆེན་གྱི་སྡེ་སྣོད་ཁས་མི་ལེན་པར་ཐལ། ཁྱོད་
རང་གི་གོང་དུ་དྲངས་མ་ཐག་པའི་སྟག་ལོའི་ལུང་དེའི་ཕྱིར། འདོད་མི་ནུས་ཏེ། ཕུང་
པོ་ལ་སོགས་བྱེ་བྲག་གི །མཚན་ཉིད་ཐམས་ཅད་ཅེས་སོགས་ཚིགས་བཅད་གཅིག་
པོ་དེས་བཀའ་བར་པའི་དགོངས་པ་མདོ་སྡེ་པའི་ལུགས་ཀྱི་དྲང་དོན་དུ་བཀྲལ་ཞིང་།།

ཚད་མ་གཞན་ཕན་རྒྱ་མཚོ། 137
གཟུང་དང་འཛིན་པའི་རྣམ་པ་ལས། །མཚན་ཉིད་གཞན་ནི་ཡོད་མ་ཡིན། །ཞེས་
སོགས་ཚིགས་བཅད་བར་པ་དང་། དངོས་རྣམས་ཐ་དད་ཅེས་སོགས་ཀྱི་ཚིགས་
བཅད་དང་པོས་དེའི་དགོངས་པ་རྣམ་རིག་པའི་ལུགས་སུ་བཀྲལ་བའི་ཕྱིར། ཞེ་
ན་མི་འཐད་དེ། མདོ་སྡེ་པས་ཐེག་ཆེན་བཀར་མི་འདོད་པའི་ཕྱིར་ཏེ། ཚད་མ་
ཡིད་ཀྱི་མུན་སེལ་ལས། ཁ་ཅིག་ཚིགས་བཅད་ཕྱི་མ་འདི་མདོ་སྡེ་པའི་ལུགས་སུ་
སྦྱོར་བ་ནི་མི་འཐད་དེ། མདོ་སྡེ་པ་སོགས་ཉན་ཐོས་སྡེ་པ་ཕལ་ཆེར་ཐེག་ཆེན་བཀར་
མི་འདོད་པས། བཀའ་བར་པའི་དགོངས་པ་འཆད་དགོས་པའི་ངེས་པ་མེད་པའི་
ཕྱིར་དང༌། དེས་ཀྱང་ཞེས་པའི་སྒྲས་སྔ་མ་སྡད་པའི་ཕྱིར། དེས་ན་རྣམ་རིག་པ་
དང་རང་གི་བཤད་པའི་རྣམ་གྲངས་ཡིན་ནོ། །ཞེས་གསུངས་པའི་ཕྱིར། ཟིན་
བྲིས་ཆེན་མོ་ལས་ཀྱང་། ཤེར་ཕྱིན་གྱི་མདོ་སོགས་ལས། གཟུགས་ནས་རྣམ་མཁྱེན་
གྱི་པར་གྱི་ཆོས་རྣམས་རང་བཞིན་མེད་པར་བཤད་པའི་དགོངས་པ་གང་ཡིན་ཞེ་ན།།
དངོས་རྣམས་ཐ་དད་གནས་པ་ནི། ། དེ་ཐ་དད་ལ་བརྟེན་པ་ཡིན། ། དེ་ནི་སླད་པ་
ཉིད་ཡིན་ན། །དེ་དག་ཐམས་ཅད་ཀྱང་སླད་འགྱུར། །གཟུང་དང་འཛིན་པའི་
རྣམ་པ་ལས། །མཚན་ཉིད་གཞན་ནི་ཡོད་མ་ཡིན། །དེས་ན་མཚན་ཉིད་སྟོང་པའི་
ཕྱིར ༈ ༈ རང་བཞིན་མེད་པར་རབ་ཏུ་བཤད། ། ཕུང་པོ་ལ་སོགས་བྱེ་བྲག་གིས།།
མཚན་ཉིད་ཐམས་ཅད་བྱེད་པ་ཡི། །ཁྱད་ཅན་དེ་ཡང་དེ་ཉིད་མིན། །དེས་ཀྱང་
དེ་དག་མཚན་ཉིད་བྲལ། །ཞེས་སོགས་ཀྱིས་འགྲེལ་ཏེ་ཚིགས་བཅད་དང་པོ་གཉིས་
ཀྱིས་ཆོས་ཐམས་ཅད་རང་བཞིན་མེད་པ་དང༌། མཚན་ཉིད་མེད་པ་སོགས་སུ་
གསུངས་པའི་དགོངས་པ་རྣམ་རིག་པའི་ལུགས་ལ་ཡང་མི་འགལ་བའི་འགྲེལ་ཚུལ་

138 ཚད་མ་གཞན་ཕན་རྒྱ་མཚོ།
གྱི་གཙོ་བོ་དང་། ཚིགས་བཅད་གསུམ་པས། རང་བཞིན་མེད་པའི་དགོངས་པ་
འདི་བཞིན་དུ་ཡང་འཆད་དུ་རུང་ངོ་ཞེས་འགྲེལ་ཚུལ་གཞན་འཆད་པ་ཡིན་གྱི། དེ་
ཉིད་མདོ་སྡེ་པ་ལ་སྦྱོར་བ་ནི་མི་འཐད་དེ། ཉན་ཐོས་སྡེ་པ་ཕལ་ཆེར་ཐེག་པ་ཆེན་
པོའི་སྡེ་སྣོད་བཀར་མི་འདོད་པས། དེའི་དགོངས་པ་མི་འཆད་ཁ་མེད་པའི་ཕྱིར་དང་།
དེས་ཀྱང་དེ་དག་མཚན་ཉིད་བྲལ། །ཞེས་པའི་ཀྱང་གི་སྒྲས་སྔ་མ་སྡུད་པའི་ཕྱིར།
རྣམ་རིག་པ་རང་གི་ལུགས་ཡིན་ནོ། །ཞེས་གསུངས་པའི་ཕྱིར། ཁ་ཅིག ཐར་པ་
དོན་གཉེར་གྱི་བློ་མཚན་ཉིད་རྫོགས་པར་སྐྱེས་པའི་གང་ཟག་ཡིན་ན། ཐར་པ་ཐོབ་
ནུས་སུ་རྟོགས་པའི་གང་ཟག་ཡིན་དགོས་པར་ཐལ། དེ་ཡང་འདིའི་ཐད་ཀྱི་ཚད་
མ་ཡིད་ཀྱི་མུན་སེལ་ལས། ཉེར་ལེན་གྱི་ཕུང་པོ་གཙང་བདེ་རྟག་བདག་ཏུ་སྒྲོ་འདོགས་
པའི་གཉེན་པོར་བསྒོམ་པར་བྱ་བའི་སྡུག་བསྔལ་བདེན་པའི་རྣམ་པ་བཞི་སྟེ། སྐད་
ཅིག་སྐད་ཅིག་ལ་འཇིག་པའི་མི་རྟག་པ་དང། ལས་དང་ཉོན་མོངས་པའི་གཞན་
དབང་ཅན་ནམ། འཕགས་པ་ཐམས་ཅད་དང་མི་མཐུན་པའི་སྡུག་བསྔལ་བ་དང་།
རང་ལས་དོན་གཞན་པའི་བདག་དང་བྲལ་བའི་སྟོང་པ་དང་། རང་གི་ངོ་བོ་བདག་
དང་བྲལ་པའི་བདག་མེད་པ་སྟེ་བཞི་པོ་འདི་དག་གོ ། སྡུག་སྔལ་བདེན་པའི་རྣམ་
པ་བཞི་པོ་འདི་དག་ཚང་བར་ཚད་མས་གཏན་ལ་ཕབ་པའི་སྒོ་ནས་མ་རྟོགས་ན། ཐར་
པ་དོན་གཉེར་གྱི་བློ་མཚན་ཉིད་རྫོགས་པར་མི་སྐྱེས་སྟེ། འདི་ལྟར་སྡུག་བསྔལ་དུ་
རྟོགས་པས་འཁོར་བ་ལས་འབྲལ་འདོད་སྐྱེས་ཀྱང་མི་རྟག་པར་མ་རྟོགས་ན་འབྲལ་
ངེས་སུ་མི་རྟོགས། དེས་ན་ཕུང་པོ་ལ་སྲེད་པ་འགོག་མི་ནུས་ལ། བདག་མེད་མ་
རྟོགས་ན་དབང་སོགས་བདག་གི་བ་ལ་སྲེད་པ་ངང་གིས་འདྲེན་པས་མི་རྟག་པ་དང་

ཚད་མ་གཞན་ཕན་རྒྱ་མཚོ། 139
སྡུག་བསྔལ་དུ་རྟོགས་པས་ཕུང་པོ་ཙམ་ལ་འབྲལ་འདོད་ཀྱི་བློ་སྐྱེས་པ་ལྟར་སྣང་ཡང་།
བདག་འཛིན་དེས་བདག་གི་བདེ་བ་སྒྲུབ་བྱེད་ཟག་བཅས་ཀྱི་ཁྱད་པར་འགའ་ཞིག་
ལ་དོན་གཉེར་གྱི་བློ་ངེས་པར་འདྲེན་པ་ཡིན་ནོ། །དེས་ན་མི་རྟག་པར་རྟོགས་པས་
འབྲལ་ངེས་སུ་ཤེས་ཤིང་སྡུག་བསྔལ་དུ་རྟོགས་པས་འབྲལ་འདོད་སྐྱེས་ཀྱང་། ཟག་
བཅས་ཀྱི་ཕུང་པོ་མཐའ་དག་ལ་འདུན་པ་ལོག་པའི་ཐར་པ་དོན་གཉེར་མཚན་ཉིད་
ཚང་བ་སྐྱེ་བ་ལ། སྡུག་བསྔལ་བདེན་པའི་རྣམ་པ་རང་བཞིན་གྱི་བདག་དང་བྲལ་
བ་ཉིད་ཤེས་དགོས་སོ། །ཞེས་གསུངས་པའི་ཕྱིར་དང༌། ཟིན་བྲིས་ཆེན་མོ་ལས་
ཀྱང་༑ སྡུག་བསྔལ་དུ་རྟོགས་པའི་ལག་རྗེས་ལས་འཁོར་བ་ལ་འབྲལ་འདོད་སྐྱེས་
ཀྱང་མི་རྟག་པ་མ་རྟོགས་ན་ཕུང་པོ་དང་མི་འབྲལ་བའི་སྲེད་པ་འགོག་མི་ནུས་ལ། དེ་
རྟོགས་པ་ལས་འབྲལ་ངེས་སུ་རྟོགས་ནས། མི་འབྲལ་བའི་སྲེད་པ་འགོག་པའི་ཕྱིར།
བདག་མེད་མ་རྟོགས་ན་དབང་སོགས་བདག་གི་བ་ལ་དོན་གཉེར་གྱི་སྲེད་པ་ངང་གིས་
འདྲེན་པས། མི་རྟག་པ་དང་སྡུག་བསྔལ་དུ་རྟོགས་པས་ཕུང་པོ་ཙམ་ལ་འབྲལ་འདོད་
ཀྱི་བློ་སྐྱེས་པ་ལྟར་སྣང་ཡང་། བདག་འཛིན་དེས་བདག་གི་བའི་སྒྲུབ་བྱེད་ཟག་བཅས་
ཀྱི་ཁྱད་པར་འགའ་ཞིག་ལ་དོན་གཉེར་གྱི་བློ་ངང་གིས་འདྲེན་པ་ཡིན་ནོ། །དེས་
ན་ཕུང་པོ་མི་རྟག་པར་རྟོགས་པའི་ལག་རྗེས་ལ། དེ་དང་འབྲལ་ངེས་དང་། སྡུག་
བསྔལ་དུ་རྟོགས་པས་འབྲལ་འདོད་སྐྱེས་ཀྱང་། ཐར་པ་དོན་གཉེར་གྱི་བློ་མཚན་
ཉིད་ཚང་བ་ལ་བདག་མེད་རྟོགས་དགོས་སོ། །ཞེས་གསུངས་པའི་ཕྱིར། རྩ་བར་
འདོད་ན། འཁོར་བ་ལས་ངེས་པར་འབྱུང་འདོད་ཀྱི་བློ་བཅོས་མ་མ་ཡིན་པ་རྒྱུད་
ལ་སྐྱེས་པའི་གང་ཟག་ཡིན་ན་དེ་ཡིན་དགོས་པར་ཐལ། འདོད་པ་གང་ཞིག ཐར་

140 ཚད་མ་གཞན་ཕན་རྒྱ་མཚོ།
པ་དོན་གཉེར་གྱི་བློ་མཚན་ཉིད་ཚང་བར་རྒྱུད་ལ་སྐྱེས་པའི་གང་ཟག་ཡིན་ན་འཁོར་
བ་ལས་ངེས་པར་འབྱུང་འདོད་ཀྱི་བློ་བཅོས་མིན་རྒྱུད་ལ་སྐྱེས་པའི་གང་ཟག་ཡིན་
དགོས་པའི་ཕྱིར། རྟགས་གྲུབ་སྟེ། ཐམས་ཅད་མཁྱེན་པ་བཙོང་ཁ་པ་ཆེན་པོས།
དེ་ལྟར་གོམས་པས་སྲིད་པའི་ཕུན་ཚོགས་ལ། །ཡིད་སྨོན་སྐད་ཅིག་ཙམ་ཡང་མི་
སྐྱེ་ཞིང་། །ཉིན་མཚན་ཀུན་ཏུ་ཐར་པ་དོན་གཉེར་བློ། །སྐྱེས་ན་དེ་ཚེ་ངེས་འབྱུང་
སྐྱེས་པ་ལགས། །ཞེས་གསུངས་པའི་ཕྱིར། འདོད་ན། སྙིང་རྗེ་ཆེན་པོ་རྒྱུད་ལ་
སྐྱེས་པའི་གང་ཟག་ཡིན་ན་དེ་ཡིན་དགོས་པར་ཐལ། དེ་ཡིན་ན་དེ་ཡིན་དགོས་པ་
གང་ཞིག འདོད་པའི་ཕྱིར། རྟགས་སླ། འདོད་ན། བརྩེ་ལྡན་སྡུག་བསྔལ་
གཞོལ་བའི་ཕྱིར། །ཞེས་སོགས་ཀྱི་སྐབས་ནས་དངོས་སུ་བསྟན་པའི་ཐར་པ་ཐོབ་
ནུས་སམ་མི་ནུས། སྡུག་བསྔལ་གྱི་རྒྱུ་རྟག་གམ་མི་རྟག་སྙམ་དུ་དཔྱད་པ་ལ་ཞུགས་
པའི་གང་ཟག་ཆོས་ཅན། དེར་ཐལ། དེའི་ཕྱིར། རྟགས་གསལ་གཉིས་ཀ་གོང་
དུ་བསྒྲུབས་ཟིན། ཡང་ཁོ་ན་རེ། དེ་འདྲའི་གང་ཟག་དེ་ཆོས་ཅན། འཁོར་བ་
འཇུག་ལྡོག་གི་རིམ་པ་ལ་ཚད་མས་སྒྲོ་འདོགས་ཆོད་པའི་གང་ཟག་ཡིན་པར་ཐལ།
དབང་རྣོན་ཆོས་ཀྱི་རྗེས་འབྲང་གི་རིགས་ཅན་གང་ཞིག ཐར་པ་དོན་གཉེར་གྱི་བློ་
མཚན་ཉིད་ཡོངས་སུ་རྫོགས་པར་རྒྱུད་ལ་སྐྱེས་བའི་གང་ཟག་ཡིན་པའི་ཕྱིར། ཁྱབ་
པ་གོང་དུ་ཁས་བླངས། རྟགས་དེར་ཐལ། ཡིད་འབྱུང་ཤུགས་དྲག་མཚན་ཉིད་
རྫོགས་པ་རྒྱུད་ལ་སྐྱེས་པའི་གང་ཟག་ཡིན་པའི་ཕྱིར་ཏེ། སྙིང་རྗེ་ཆེན་པོ་ཤུགས་དྲག་
མཚན་ཉིད་རྫོགས་པ་རྒྱུད་ལ་སྐྱེས་པའི་གང་ཟག་ཡིན་པའི་ཕྱིར། རྟགས་སླ། ཁྱབ་
པ་གྲུབ་སྟེ། ཊིཀ་ཆེན་ལས། རང་ཉིད་འཁོར་བའི་སྡུག་བསྔལ་གྱིས་ཉམ་ཐག་པའི་

ཚད་མ་གཞན་ཕན་རྒྱ་མཚོ། 141
ཚུལ་ཡུན་རིང་དུ་བསྒོམ་པ་ལ་བརྟེན་ནས་ཡིད་འབྱུང་བ་ཤུགས་དྲག་པོ་མཚན་ཉིད་
ཡོངས་སུ་རྫོགས་པ་ཞིག་ཐོག་མར་རྒྱུད་ལ་བསྐྱེད་པ་ནི་ཐེག་པ་ཆེན་པོའི་སྒོར་འཇུག་
པ་དག་ལ་ཡང་ཤིན་ཏུ་གལ་ཆེ་བ་ཡིན་ཏེ། འཁོར་བའི་སྡུག་བསྔལ་ལ་ཡིད་འབྱུང་
བ་མཚན་ཉིད་དང་ལྡན་པ་ཞིག་གི་མྱོང་བ་རྒྱུད་ལ་མ་སྐྱེས་པ་དེ་སྲིད་དུ་རང་རྒྱུད་ཀྱི་
འཁོར་བའི་སྡུག་བསྔལ་ཉེ་བར་ཞི་བའི་ཐར་པ་ཙམ་ལ་ཡང་ཐོབ་འདོད་ཀྱི་བློ་མཚན་
ཉིད་པ་མི་སྐྱེ་ཞེས་པ་དང་། ཡིད་འབྱུང་བ་ཤུགས་དྲག་པ་དེ་ཙམ་དུ་དེ་ལ་དཔགས་
ནས་གཞན་དག་འཁོར་བའི་སྡུག་བསྔལ་ཉམས་སུ་མྱོང་བ་ལ་ཡང་མི་བཟོད་པའི་བློ་
ཤུགས་དྲག་སྐྱེ་ལ། བློ་དེ་ཉིད་ཇི་ཙམ་དུ་ཤུགས་དྲག་པ་དེ་ཙམ་དུ་སྙིང་རྗེ་ཆེན་པོ་
ཤུགས་དྲག་ཅིང་། ཞེས་སོགས་གསུངས་པའི་ཕྱིར། ཞེས་ཟེར་ན། ལན་ཇི་ལྟར་
ལྡོན༑ བློ་གྲོས་ཀྱི་རྩལ་ཡོད་པ་དག་གིས་དཔྱད་པར་བྱ་ཞིང་། །
ཁོ་བོ་ཅག་གི་བཤེས་གཉེན་ཆེན་པོའི་བཀའ་ལས་སྩལ་པ་ལྟར་ན་དེ་འདྲའི་གང་
ཟག་དེ་འཁོར་བ་ལས་འབྱུང་འདོད་ཀྱི་བློ་མཚན་ཉིད་ཡོངས་སུ་རྫོགས་པར་རྒྱུད་ལ་
སྐྱེས་ཀྱང་ཐར་པ་དོན་གཉེན་གྱི་བློ་མཚན་ཉིད་རྫོགས་པར་མ་སྐྱེས་ཏེ། འཁོར་བ་
ལས་ཐར་བར་འདོད་ཀྱང་ངེས་པར་ཐར་བ་ཡོད་དམ་མེད་སྙམ་དུ་ད་ལྟ་དཔྱད་པ་
ལ་ཞུགས་པའི་གང་ཟག་ཡིན་པའི་ཕྱིར། དེས་ན་ད་ལྟའི་ཊིཀ་ཆེན་གྱི་ལུང་དྲངས་
པ་རྣམས་ནི་འཁོར་བའི་སྡུག་བསྔལ་གྱི་སྐྱོ་བས་ཡིད་བྱུང་ནས་དེ་ལས་ཐར་ན་སྙམ་
པའི་བློ་མཚན་ཉིད་རྫོགས་པར་རྒྱུད་ལ་སྐྱེ་བ་ལ་དགོངས་ཀྱི། ཐར་པ་དོན་གཉེར་
གྱི་བློ་མཚན་ཉིད་རྫོགས་པ་སྐྱེས་ཞེས་པ་ནི་མ་ཡིན་ནོ། །དེས་ན་ཐར་འདོད་ཀྱི་བློ་
དང་ཐར་པ་དོན་གཉེར་གྱི་བློ་ལ་ཁྱད་པར་ཆེ་སྟེ། དཔེར་ན་རང་འདོད་པའི་དངོས་

142 ཚད་མ་གཞན་ཕན་རྒྱ་མཚོ།
པོ་ཞིག་བྱུང་ན་སྙམ་པ་དང་འགྲུབ་ནམ་འགྲུབ་བྱའོ་སྙམ་སྟེ་དོན་དུ་གཉེར་བ་མི་འདྲ་
བ་བཞིན་ནོ། །ཞེས་གསུངས། རང་རེའི་བློ་གྲོས་ཀྱི་མིག་དཀྱུས་ཐུང་ངུས་གཞལ་
ན་འདི་ཉིད་ཤིན་ཏུ་འཐད་པར་མངོན་ཞིང་། དེ་ལྟར་མ་བྱས་ན། ཐར་འདོད་ཀྱི་
བློ་དང་དོན་གཉེར་གྱི་བློ་གཅིག་ཏུ་ཁས་ལེན་དགོས། དེ་ལྟར་ན་རིག་པའི་གནོད་
བྱེད་མང་དུ་འབབ་པར་འགྱུར་རོ། །དེ་ལ་ཁ་ཅིག་གིས། དམན་ལམ་སྔོན་དུ་མ་
སོང་བའི་དབང་རྣོན་ཆོས་ཀྱི་རྗེས་འབྲང་ཡིན་ན། བྱང་ཆུབ་ཀྱི་སེམས་མ་སྐྱེས་པའི་
སྔ་རོལ་ཏུ་སྟོང་ཉིད་རྟོགས་དགོས་པར་ཐལ། གོང་དུ་དམ་བཅའ་འཐད་པའི་ཕྱིར།
འདོད་མི་ནུས་ཏེ། ལམ་གྱི་གཙོ་བོ་རྣམ་གསུམ་གྱི་ཆེད་དུ་བྱ་བའི་གདུལ་བྱའི་གཙོ་
བོ་དེ་དེ་འདྲའི་གང་ཟག་གང་ཞིག དེས་དང་པོར་བྱང་ཆུབ་ཀྱི་སེམས་བསྐྱེད་ནས་
དེའི་རྗེས་སུ་བདག་མེད་རྟོགས་བྱེད་ཀྱི་ཐབས་ལ་འབད་པར་བྱེད་པའི་ཕྱིར
། དང༌
པོ་གྲུབ་སྟེ། བྱང་ཆུབ་ལམ་རིམ་གྱི་ཆེད་དུ་བྱ་བའི་གདུལ་བྱའི་གཙོ་བོ་དེ་དེ་ཡིན་
པའི་ཕྱིར་ཏེ། མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་གཙོ་བོ་དེ་དེ་ཡིན་
པའི་ཕྱིར། རྟགས་སླ། གཉིས་པ་གྲུབ་སྟེ། རྗེ་བླ་མས། ངེས་འབྱུང་བྱང་ཆུབ་
སེམས་ལ་གོམས་བྱས་ཀྱང་། །གནས་ལུགས་རྟོགས་པའི་ཤེས་རབ་མི་ལྡན་ན། །སྲིད་
པའི་རྩ་བ་བཅད་པར་མི་ནུས་པས། །དེ་ཕྱིར་རྟེན་འབྱུང་རྟོགས་པའི་ཐབས་ལ་འབད།།
ཅེས་གསུངས་པའི་ཕྱིར། ཟེར་ན། དཔྱད་པར་བྱའོ། །ཡང་འདི་ལྟར་སེམས་ཏེ།
སྔར་གྱི་དེ་འདྲའི་གང་ཟག་དེ་ཆོས་ཅན། ཐར་པ་དོན་གཉེར་གྱི་བློ་བཅོས་མིན་རྒྱུད་
ལ་སྐྱེས་པའི་གང་ཟག་ཡིན་པར་ཐལ། ངེས་འབྱུང་བཅོས་མིན་རྒྱུད་ལ་སྐྱེས་པའི་
གང་ཟག་ཡིན་པའི་ཕྱིར། ཁྱབ་སྟེ། གོང་གི་རྗེ་ཐམས་ཅད་མཁྱེན་པའི་ལུང་དེའི་ཕྱིར།

ཚད་མ་གཞན་ཕན་རྒྱ་མཚོ། 143
རྩ་བའི་རྟགས་གྲུབ་སྟེ། སྙིང་རྗེ་ཆེན་པོ་རྒྱུད་ལ་སྐྱེས་པའི་གང་ཟག་ཡིན་པའི་ཕྱིར།
ཟེར་ན། ཡང་འདིར་མ་ཁྱབ་པའི་ལན་བཏབ་ན་འགྲིག་གམ་སྙམ། འདི་དག་གི་
སྐབས་སུ་དོགས་པ་ཆེ་བ་ལ། ངེས་འབྱུང་སྐྱེས་ཕྱིན་སྲིད་པའི་ཕུན་ཚོགས་ལ་ཉིན་
མཚན་ཀུན་ཏུ་ཡང་ཡིད་སྨོན་སྐད་ཅིག་ཙམ་ཡང་མི་སྐྱེ་བ་ཞིག་དགོས་སམ་མི་དགོས།
མི་དགོས་ན། རྗེ་བླ་མས་དེ་ལྟར་མི་སྐྱེ་ཞིང་ཐར་པ་དོན་གཉེར་གྱི་བློ་སྐྱེས་པ་ནི་ངེས་
འབྱུང་སྐྱེས་ཚད་དུ་གསུངས་པ་དང་འགལ་ཞིང་། དགོས་ན་རྒྱུན་ཞུགས་སྲིད་པ་
ལན་བདུན་པ་བར་གྱུར་པའི་འདོད་པར་སྐྱེ་བ་ལེན་ཁ་མའི་འཕགས་པ་ཆོས་ཅན། དེར་
ཐལ༑ དེའི་ཕྱིར། རྟགས་དེར་ཐལ། ཉན་ཐོས་འཕགས་པ་ཡིན་པའི་ཕྱིར། འདོད་ན།
དེ་མི་འཐད་པར་ཐལ། འདོད་པ་ལ་འདུན་པའི་འདོད་ཆགས་ཀྱིས་བཅིངས་པའི་
གང་ཟག་ཡིན་པའི་ཕྱིར་ཏེ། འདོད་པར་ལས་ཉོན་གྱི་དབང་གིས་སྐྱེ་བ་ལེན་ཁ་མའི་
གང་ཟག་ཡིན་པའི་ཕྱིར། གཞན་ཡང་། འདོད་པའི་རྙེད་བཀུར་ཞབས་ཏོག་ལྷག་
པར་ཆགས་པའི་བྱང་ཆུབ་སེམས་དཔའ་ཆོས་ཅན། དེར་ཐལ། དེའི་ཕྱིར་ཏེ། བྱང་
ཆུབ་སེམས་དཔའ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར་ཏེ།
དེ་ཡོད་པའི་ཕྱིར་ཏེ། རྙེད་བཀུར་ལ་ལྷག་པར་ཆགས་པའི་བདག་བསྟོད་གཞན་
སྨོད་ཀྱི་རྩ་ལྟུང་གི་སྦྱོར་བ་ལ་ཞུགས་པའི་བྱང་སེམས་ཡོད་པའི་ཕྱིར། ཞེས་སྐྱོན་
བརྗོད་ན་ལན་ཇི་ལྟར་འདེབས། ཡང་། སྐྱེ་བོ་གཞན་དགོས་པ་མེད་པར་རང་
དོན་ཙམ་གྱི་ཕྱིར་དུ་སྡུག་བསྔལ་ལ་སྦྱོར་འདོད་ཀྱི་ཞེ་སྡང་དྲག་པོས་མྱོས་པའི་བྱང་
ཆུབ་སེམས་དཔའ་ཆོས་ཅན། སེམས་ཅན་ཐམས་ཅད་སྡུག་བསྔལ་ལས་ཐར་འདོད་
ཀྱི་བཅོས་མིན་གྱི་སྙིང་རྗེ་ཐོབ་པའི་གང་ཟག་ཡིན་པར་ཐལ། བྱང་སེམས་ཡིན་པའི་ཕྱིར།

144ཚད་མ་གཞན་ཕན་རྒྱ་མཚོ།
འདོད་ན། དེ་སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་ཅིང་བདེ་
བ་དང་ལྡན་འདོད་ཀྱི་གང་ཟག་ཡིན་པར་ཐལ་ལོ། །འདོད་མི་ནུས་ཏེ། རང་གི་
དམིགས་བྱར་གྱུར་པའི་སེམས་ཅན་རྣམས་ཡིད་དུ་མི་འོང་བའི་སྡུག་བསྔལ་ལ་སྦྱོར་
འདོད་ཀྱི་ཞེ་སྡང་དྲག་པོས་མྱོས་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེ་ཡིན་
པའི་ཕྱིར་ཏེ། དེ་ཡོད་པའི་ཕྱིར་ཏེ། ཁྲོས་ནས་གཞན་ལ་འཚོག་པ་དང་། །ཞེས་
སོགས་དང་། རབ་ཏུ་བྱུང་ལས་འབེབས་པ་དང་། །བཙོན་རར་འཇུག་པར་བྱེད་
པ་དང་། །ཞེས་སོགས་ཀྱི་རྩ་ལྟུང་གི་རྒྱུ་ལ་སྤྱོད་པའི་བྱང་སེམས་ཡོད་པའི་ཕྱིར།
གཞན་ཡང་། ཐར་པ་ལ་མི་དགའ་བའི་བྱང་ཆུབ་སེམས་དཔའ་ཆོས་ཅན། ཐར་
པ་དོན་གཉེར་གྱི་གང་ཟག་ཡིན་པར་ཐལ། བྱང་སེམས་ཡིན་པའི་ཕྱིར། ཁྱབ་པ་
གོང་གི་རིག་པས་འགྲུབ། འདོད་ན། དེ་མི་འཐད་པར་ཐལ། ཐར་པ་ལ་རྒྱབ་
ཀྱིས་ཕྱོགས་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་
ཡོད་པའི་ཕྱིར་ཏེ། བྱང་སེམས་ཀྱི་ཉེས་བྱས་ཞེ་དྲུག་གི་ནང་ཚན་འཁོར་བ་གཅིག་
པུ་བགྲོད་བར་སེམས་ཞེས་པའི་ཉེས་བྱས་རྒྱུད་ལྡན་གྱི་བྱང་སེམས་ཡོད་པའི་ཕྱིར།།
དེ་ལྟར་ཡང་། ཐམས་ཅད་མཁྱེན་པ་ནོར་བཟང་པས། འཁོར་བ་གཅིག་པུ་བགྲོད་
པར་སེམས་ཞེས་པ་སྟེ། བྱང་ཆུབ་སེམས་དཔའ་ནི་མྱང་འདས་ལ་དགའ་བར་མི་
བྱ་ཡི། དེ་ལ་རྒྱབ་ཀྱིས་ཕྱོགས་པར་བྱའོ། །ཉོན་མོངས་པ་དང་ཉེ་བའི་ཉོན་མོངས་
པ་ལ་ཡང་འཇིགས་པར་མི་བྱའོ། །ཉོན་མོངས་དེ་དག་ལས་སེམས་ཀྱང་ཤིན་ཏུ་
དབེན་པར་མི་བྱ་སྟེ། འདི་ལྟར་བྱང་སེམས་ཀྱིས་ནི་བསྐལ་པ་གྲངས་མེད་གསུམ་
དུ་འཁོར་བར་འཁོར་ཞིང་བྱང་ཆུབ་བསྒྲུབ་པར་བྱ་དགོས་སོ་ཞེས་དེ་ལྟར་ལྟ་ཞིང་

ཚད་མ་གཞན་ཕན་རྒྱ་མཚོ། 145
སྨྲ་ན་ཉོན་མོངས་ཅན་གྱི་ཉེས་བྱས་སོ། །ཞེས་གསུངས་པའི་ཕྱིར། གཞན་ཡང་།
རྒྱལ་བློན་དང༌། བུད་མེད་དང༌། རྐུན་མ་དང་། འདོད་པ་ལ་སོགས་པ་ཆགས་
སེམས་ཀྱི་འབྲོས་གཏམ་ལ་བརྩོན་པའི་བྱང་སེམས་ཆོསཅན། དེར་ཐལ། དེའི་
ཕྱིར༑ འདོད་མི་ནུས་ཏེ། གཏམ་དེ་དག་ལ་ཡིད་སྨོན་མཆིས་པའི་ཕྱིར་ཏེ། དེ་
དག་ལ་ལྷག་པར་ཆགས་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་
ཡོད་པའི་ཕྱིར་ཏེ། ཆགས་པས་བྲེ་མོའི་གཏམ་ལ་བརྟེན། །ཞེས་པའི་ཉེས་བྱས་
རྒྱུད་ལྡན་གྱི་བྱང་སེམས་ཡོད་པའི་ཕྱིར། ཞེས་པ་དག་ལ་ཇི་ལྟར་རིགས་དཔྱད་པར་
གྱིས་ཤིག འདི་དག་ལ་སོགས་པ་རྣམས་ནི་སྐྱེས་བུ་གསུམ་གྱི་ལམ་རིམ་གྱི་སྐབས་
སུ་ཤིན་ཏུ་གལ་ཆེ་བས་གཞུང་འདི་དག་གི་སྐབས་སུ་རིག་པས་གཏན་ལ་ཕབ་ནས་
སླར་ཉམས་སུ་ལེན་དུས་དེ་དག་དྲན་པའི་ཡ་མ་བྲལ་བ་ཞིག་བྱུང་ན་ཉམས་ལེན་ལ་
ཤིན་ཏུ་ཕན་ཐོགས་ཀྱང་དེང་སང་མི་ཚེ་རིལ་པོར་མཚན་ཉིད་ལ་སྦྱངས་ཀྱང་སླར་
ཉམས་ལེན་ཞིག་བྱ་བར་ཐུག་ཚེ་སྔར་གྱི་ཐོས་བསམ་གྱིས་སྒྲོ་འདོགས་བཅད་པ་རྣམས་
སྤྲང་པོས་ཁྲེས་པོ་ཐོགས་པ་བཞིན་དུ་ལོགས་ཤིག་ཏུ་བསྒྱུར། བླུན་སྒོམ་མཁན་པོ་
ཞིག་ལ་བརྟེན་དགོས་པ་ཤིན་ཏུ་མང་བར་སྣང་བས་དེ་ལྟར་མ་ཡིན་པ་ཞིག་དང་། རྗེ་
ཐམས་ཅད་མཁྱེན་པས། ཆུས་ཁྱེར་བ་འགའ་ཞིག་སྐོམ་པས་འཆི་བ་ལྟར། །མང་
དུ་ཐོས་ཀྱང་ཆོས་ཀྱིས་ཕོངས་པ་ནི། །གསུང་རབ་གདམས་པར་འཆར་བ་མེད་པས་
ནོངས། ། དེ་ཕྱིར་གང་བསླབས་གདམས་པར་ཤར་བ་གཅེས། །ཞེས་གསུངས་
པའི་དོན་འབད་པས་བསྒྲུབ་པར་གསོལ་བ་འདེབས་སོ། ། ཁོ་ན་རེ། མར་ཤེས་
པ༑ དྲིན་དྲན་པ། དྲིན་གཟོ་བ། ཡིད་འོང་གི་བྱམས་པ། སྙིང་རྗེ་ཆེན་པོ། ལྷག་

146 ཚད་མ་གཞན་ཕན་རྒྱ་མཚོ།
བསམ་རྣམ་དག་ཅེས་རྒྱུ་འབྲས་མན་ངག་བདུན་གྱི་གོ་རིམ་བཤད་པ་དེ་མི་འཐད་པར་
ཐལ༑ དྲིན་གཟོའི་སྐབས་ནས་ཡིད་འོང་གི་བྱམས་པ་སྐྱེས་ཟིན་པའི་ཕྱིར་ཏེ། དེའི་
སྐབས་ནས་གནས་སྐབས་དང་མཐར་ཐུག་གི་བདེ་བ་དང་ལྡན་འདོད་སྐྱེས་ཟིན་པའི་
ཕྱིར་ཏེ། དེ་དག་ལ་དེ་ལ་སྦྱོར་འདོད་སྐྱེས་ཟིན་པའི་ཕྱིར་ཏེ། འཇམ་དཔལ་ཞལ་
ལུང་ལས། ཀླུའི་རྒྱལ་པོ་རྔ་སྒྲའི་ཚིགས་བཅད་ལས། རྒྱ་མཚོ་དང་ནི་རི་རབ་དང་།།
ས་རྣམས་བདག་གི་ཁུར་མིན་གྱི། །བྱས་པ་མི་གཟོ་གང་ཡིན་པ། །དེ་ནི་བདག་
གི་ཁུར་ཆེན་ཡིན། །ཞེས་པ་ལྟར་ཡིན་པས། བདག་གིས་དྲིན་ཅན་གྱི་མ་རྣམས་
སྐྱོབ་པའི་ནུས་པ་ཡོད་བཞིན་དུ་དོར་ནས་རང་གཅིག་པུ་ཞི་བ་དོན་དུ་གཉེར་བའི་དམན་
པའི་ལམ་དུ་ཞུགས་ན་དམ་པ་རྣམས་ཐུགས་གཏིང་ནས་ཁྲེལ་བར་འདུག་པས་དེ་སྤངས་
ཏེ་འགྲོ་བ་ཀུན་ལ་ཕན་པ་བསྒྲུབ་པར་བྱ་སྙམ་སྟེ་བསམ། འོ་ན་ཕན་ཇི་ལྟ་བུའི་ཚུལ་
གྱིས་འདོགས་ན་བཀྲེས་པ་ལ་ཟས། སྐོམ་པ་ལ་གཏུང་བ། ནད་ཀྱིས་མནར་བ་ལ་སྨན།
ཕོངས་པ་ལ་ཟང་ཟིང་གི་ནོར་སོགས་ཀྱང་གནས་སྐབས་སོ་སོའི་སྡུག་བསྔལ་སེལ་ཞིང་།
རང་གི་ཚོགས་གསོག་པའི་རྒྱ་ཡིན་པས་མི་བྱ་བ་མ་ཡིན་མོད། སྲིད་པའི་སྟོབས་
འབྱོར་ལ་སྦྱོར་བ་ཉིད་འགྲོ་བ་རྣམས་ལ་ཕན་བཏགས་པའི་གཙོ་བོར་བཟུང་ཚེ། དེ་
དག་གིས་ཚངས་པ་དང་འདོད་པའི་ལྷ་དགའ་རབ་དབང་ཕྱུག་དང་འཁོར་ལོས་སྒྱུར་
རྒྱལ་ཀྱང་གྲངས་མེད་བྱས་པས་བརྟན་པ་མ་ཐོབ་པར་དབུལ་ཕོངས་ཚ་གྲང་གི་སྡུག་
བསྔལ་གྱི་གནས་སྐབས་འདི་ལྟར་གྱུར་ན། བདག་གིས་ཀྱང་འདི་དག་ཟག་བཅས་
ཀྱི་བདེ་བ་ལ་གཙོ་བོར་སྦྱར་ན་སྟོབས་འབྱོར་ཇི་ཙམ་ཆེ་བ་ཙམ་གྱིས་བདེ་བ་དེ་སྡུག་
བསྔལ་དུ་འགྱུར་ཚབས་ཆེ་བ་རྨ་འབྲས་ལ་འགྱུར་བྱེད་ཀྱི་རྫས་ཚ་བ་ལྟ་བུ་བཏབ་པ་

ཚད་མ་གཞན་ཕན་རྒྱ་མཚོ། 147
ལྟར་སྡུག་བསྔལ་ཇེ་འཕེལ་དུ་འགྲོ་བ་དང་འདྲ་བར་འདུག་པས་སེམས་ཅན་ཐམས་
ཅད་ཐར་པ་དང་ཐམས་ཅད་མཁྱེན་པའི་གོ་འཕང་གང་རུང་ལ་དགོད་པར་བྱ་སྙམ་
པའི་ཡིད་འཁུལ་ངེས་སུ་བསམ་མོ། །ཞེས་གསུངས་པའི་ཕྱིར། ཟེར་ན་སྐྱོན་མེད་
དེ༈ གཞུང་ཆེན་མོ་རྣམས་ལས་དེ་ལྟར་གསུངས་པ་ནི། སྤྱིར་བཏང་སྒོམ་པའི་གོ་
རིམ་གྱི་དབང་དུ་མཛད་པ་ཡིན་ཞིང་། གང་ཟག་སོ་སོའི་བློའི་བྱེ་བྲག་གིས་མཐའ་
གཅིག་ཏུ་མ་ངེས། དེ་ཡང་དང་པོར། སྐྱེ་བ་ཡོངས་སུ་ལེན་པ་ན། ། ཞེས་སོགས་
གསུངས་པ་ལྟར་སེམས་ཅན་ཐམས་ཅད་རང་གི་རིགས་འདྲ་སྔ་མའི་སེམས་ཞིག་
ལ་བརྟེན་ནས་འབྱུང་དགོས་པ་སོགས་རིག་པའི་ཡ་མཐའ་ཐུག་མེད་དུ་བསྒྲུབ་པས་
འདི་ནས་སྐྱེ་བ་བླངས་འདི་ཡན་ཆད་དུ་མ་བླངས་ཞེས་ཐོག་མའི་མཐའ་མེད་པར་གྲུབ།
དེའི་ཕྱིར་ན་སྐྱེ་བ་ལ་གྲངས་ཀྱིས་མི་ཆོད་པས་སེམས་ཅན་འདིས་མ་མ་བྱས་ཞེས་བྱ་
བ་གཅིག་ཀྱང་མེད་པས་ཐམས་ཅད་ཀྱིས་མ་བྱས་འདུག་སྙམ་ནས་མར་ཤེས་པ་དང་།
མ་བྱས་རེས་བཞིན་གྱིས་ཚེ་འདིའི་མས་ཇི་ལྟར་བྱས་པ་བཞིན་ཕན་ཚད་མེད་པ་
བཏགས་པས་དྲིན་ཤིན་ཏུ་ཆེ་སྙམ་པའི་དྲིན་དྲན་པ་དང༌། དྲིན་གཟོའི་སྐབས་སུ་
གོང་དུ་བཤད་པ་བཞིན། ཀུན་མཁྱེན་ལྔ་པའི་དགོངས་བཞེད་ལྟར་ན། ཐར་པ་
དང་ཐམས་ཅད་མཁྱེན་པའི་གོ་འཕང་གང་རུང་ཞིག་ལ་བཀོད་དེ་དྲིན་གཟོ་བར་བྱ་
སྙམ་དུ་བསམ་པར་གསུངས་པ་དེ་ལྟར་དུ་བསྒོམས་ཀྱང་རུང་མོད། ལས་དང་པོ་
པའི་རིགས་ལ་རིམ་གྱིས་འཁྲིད་ན་སྐྱོང་བདེ་བས། དྲིན་དྲན་པའི་མཇུག་ཏུ་དེ་ལྟར་
དྲིན་ཆེ་ན་ད་རེས་བདག་གིས་དལ་འབྱོར་གྱི་རྟེན་ཁྱད་པར་ཅན་ཐོབ་དུས་འདིར་དེ་
དག་གི་དྲིན་དྲན་ཏེ་དྲིན་དུ་གཟོ་བར་བྱའོ་སྙམ་པའི་དྲིན་གཟོ་དང་། དེ་ཡང་སེམས་

148 ཚད་མ་གཞན་ཕན་རྒྱ་མཚོ།
ཅན་ཐམས་ཅད་སྡུག་བསྔལ་གསུམ་གྱིས་མནར་བའི་ཚུལ་མཐོང་ནས་དེ་དག་དང་
བྲལ་ན་ཅི་མ་རུང་སྙམ་པའི་སྙིང་རྗེ་དང་། བྲལ་པའི་བདེ་བ་དང་ལྡན་ན་ཅི་མ་རུང་
སྙམ་པའི་བྱམས་པ་རྒྱུད་ལ་བསྐྱེད་པར་བྱེད། དེ་ཡང་འཇམ་དཔལ་ཞལ་ལུང་ལས།
བྱམས་པ་དང་སྙིང་རྗེ་གཉིས་ལ་བདེ་བ་ལ་སྦྱོར་འདོད་དང་སྡུག་བསྔལ་དང་བྲལ་འདོད་
ཀྱི་བློ་གང་མངོན་དུ་གྱུར་པ་དང་རྗེས་སུ་འབྲེལ་བ་ལས་རྒྱུ་འབྲས་ཀྱི་གོ་རིམ་ངེས་ཅན་
དུ་མེད། ཅེས་གསུངས་པས། བྱམས་པ་དང་སྙིང་རྗེ་གོ་རིམ་ངེས་པ་མེད་ཅིང་
སྙིང་རྗེ་དེའི་སྟོབས་ཀྱིས་སྡུག་བསྔལ་རྒྱུ་དང་བཅས་པ་ལྡོག་མི་ལྡོག་གི་བརྟག་དཔྱད་
བགྱིས་པས་ལྡོག་ནས་སུ་མཐོང་བ་ན་དེ་དག་སྡུག་བསྔལ་ལས་ཐར་བར་བྱེད་པའི་
ཁུར་དེ་བདག་རང་གིས་ཁྱེར་བར་བྱའོ། །སྙམ་པ་ནི་ལྷག་བསམ་རྣམ་དག དེ་
ཡང་ད་ལྟ་རང་ཉིད་ལ་བསྒྲུབ་པའི་ནུས་པ་མི་འདུག་པས་དང་པོ་རང་ཉིད་སངས་རྒྱས་
ཀྱི་གོ་འཕང་མངོན་དུ་བྱས་ནས། དེའི་མཇུག་ཏུ་སེམས་ཅན་རྣམས་བསྒྲལ་བར་
བྱའོ་སྙམ་པའི་བྱང་ཆུབ་ཀྱི་སེམས་རྣམས་བསྒོམས་པ་ནི་གཞུང་ཆེན་མོ་རྩ་འགྲེལ་འདི་
དག་དང་ཤིན་ཏུ་འབྱོར་ཞིང་ལེགས་པར་འགྱུར་རོ། ། བྱང་ཆུབ་ཀྱི་སེམས་ལ་སྨོན་
འཇུག་གཉིས་ལས། འདི་ལ་ཁ་ཅིག སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཀྱི་གོ་འཕང་ཐོབ་པར་བྱའོ་སྙམ་པའི་སེམས་དེ་སྨོན་སེམས་དང་ཐམས་ཅད་མཁྱེན་
པ་དེ་རྒྱ་མེད་དུ་མི་འབྱུང་བས་དེའི་ཐབས་ཉམས་སུ་བླང་བར་བྱའོ་སྙམ་པའི་བྱང་ཆུབ་
ཀྱི་སེམས་དེ་འཇུག་སེམས་ཡིན་པར་ཐལ། ཊིཀ་ཆེན་ལས། ཐམས་ཅད་མཁྱེན་
པ་མངོན་དུ་བྱས་ནས་གདོད་འགྲོ་བ་མཐའ་དག་སྡུག་བསྔལ་ལས་བསྒྲལ་བར་བྱའོ་
སྙམ་དུ་དམ་འཆའ་བར་འགྱུར་ཞིང༌། དེ་ལྟར་དམ་འཆའ་བའི་བློ་དེ་ལ་ཐེག་པ་ཆེན་

ཚད་མ་གཞན་ཕན་རྒྱ་མཚོ། 149
པོའི་སྨོན་པ་སེམས་བསྐྱེད་ཅེས་བྱའོ། །དེ་ལྟར་དམ་བཅས་པ་ན་ཐམས་ཅད་མཁྱེན་
པའི་གོ་འཕང་དེ་ཡང་རྒྱུ་མེད་དུ་མི་འབྱུང་བར་མཐོང་ནས་དེའི་ཐབས་ཉམས་སུ་ལེན་
པར་འདོད་པའི་བློ་སྐྱེ་བར་འགྱུར་ཞིང་། བློ་དེ་ལ་ནི་ཐེག་པ་ཆེན་པོའི་འཇུག་པ་སེམས་
བསྐྱེད་ཅེས་བྱའོ། །ཞེས་གསུངས་པའི་ཕྱིར། འདོད་ན། འཇུག་སེམས་ཡིན་ན།
སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པ་ལ་ལྟོས་དགོས་པར་ཐལ། དམ་བཅའ་
འཐད་པའི་ཕྱིར། འདོད་མི་ནུས་ཏེ། སྒོམ་རིམ་དང་པོ་ལས། གང་ཕན་ཆད་
སྡོམ་པ་བཟུང་སྟེ་ཚོགས་རྣམས་ལ་ཞུགས་པ་དེ་ནི་འཇུག་པའི་སེམས་སོ། །ཞེས་
པ་དང་། རྣམ་བཤད་སྙིང་པོ་རྒྱན་ལས་ཀྱང་། འཇུག་སྡོམ་དང་འཇུག་སེམས་
འགལ་ཡང་། དེ་ཐོབ་པ་སྡོམ་པ་བཟུང་བའི་དབང་ཁོ་ན་ལས་ཤེས་པར་བྱའོ། །ཞེས་
འཇུག་སྡོམ་གྱི་དངོས་སུ་ཟིན་པ་ལ་ལྟོས་པར་གསུངས་ཤིང། ལུང་དེའི་སྔ་ལོགས་
སུ་འཇུག་སེམས་ཡིན་ན། སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་དགོས་ཚུལ་
རྒྱས་པར་གསུངས་པའི་ཕྱིར། གཞན་ཡང་དམ་བཅའ་མི་འཐད་པར་ཐལ། སྨོན་
། སྒོམ་རིམ་དང་
སེམས་ཡིན་ན་འཇུག་སྡོམ་གྱིས་མ་ཟིན་པ་ཞིག་དགོས་པའི་ཕྱིར་ཏེ
པོ་ལས། དེ་ལ་འགྲོ་བ་མཐའ་དག་ལ་ཕན་པའི་ཕྱིར་སངས་རྒྱས་སུ་གྱུར་ཅིག་ཅེས་
གང་ཐོག་མར་དོན་དུ་གཉེར་བ་དེ་ནི་སྨོན་པའི་སེམས་སོ། །ཞེས་གསུངས་ཤིང་།
འདི ར་གང་ཐོག་མར་ཞེས་འབུར་དུ་སྨོས་པ་དང་། དེ་ཁའི་མཇུག་ཐོག་ཏུ། གང་
ཕན་ཆད་ཅེས་བ་མཚམས་ཕྱེ་བ་ནི་སྡོམ་པ་བཟུང་མ་བཟུང་གི་ཁྱད་པར་ལ་ལྟོས་ནས་
གསུངས་པའི་ཕྱིར་དང་། སྙིགས་དུས་ཀྱི་ཐམས་ཅད་མཁྱེན་པ་ནོར་བཟང་པས་
ཀྱང་༑ དམ་ཚིག་གསལ་སྒྲོན་ལས། བྱང་སེམས་ཀྱི་སྡོམ་པ་དང་ལྡན་པའི་བྱང་

150 ཚད་མ་གཞན་ཕན་རྒྱ་མཚོ།
སེམས་ཀྱི་རྒྱུད་ཀྱི་སེམས་བསྐྱེད་ཡིན་ན། འཇུག་སེམས་ཡིན་དགོས་ཤིང་། བྱང་
སེམས་ཀྱི་སྡོམ་པ་དང་མི་ལྡན་པའི་བྱང་སེམས་ཀྱི་རྒྱུད་ཀྱི་སེམས་བསྐྱེད་ཡིན་ན་སྨོན་
སེམས་ཡིན་དགོས་པའི་ཕྱིར་ཏེ། སེམས་ཅན་གྱི་དོན་དུ་སངས་རྒྱས་སུ་འགྱུར་བར་
བྱའོ༑ ༑སྙམ་དུ་སྨོན་པའི་སེམས་དེ་བྱང་སེམས་ཀྱི་སྡོམ་པ་མ་བཟུང་བ་དེ་སྲིད་དུ་
སྨོན་སེམས་སུ་འཇོག་ལ། བྱང་སེམས་ཀྱི་སྡོམ་པ་བཟུང་བ་ནས་འཇུག་སེམས་སུ་
འཇོག་ཅེས་གསུངས་པའི་ཕྱིར། གཞན་ཡང་། གོང་གི་དམ་བཅའ་མི་འཐད་པར་ཐལ།
སྤྱོད་འཇུག་ལས། འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར།།
དེ་བཞིན་མཁས་པས་འདི་ཉིད་ཀྱི། ། བྱེ་བྲག་རིམ་བཞིན་ཤེས་པར་བྱ། །ཞེས་ལྷ་
ས་ལྟ་བུའི་ཡུལ་ཞིག་ལ་འགྲོ་བར་འདོད་པ་དང་། འགྲོ་འདོད་ནས་ལམ་དེ་ལ་དངོས་
སུ་ཞུགས་པ་ལྟ་བུའི་ཁྱད་པར་ཕྱེ་ནས་སྨོན་འཇུག་གི་སེམས་ཀྱང་འཇུག་སྡོམ་གྱིས་
དངོས་སུ་ཟིན་མ་ཟིན་ལ་ལྟོས་ནས་འཇོག་དགོས་པར་གསུངས་པའི་ཕྱིར
། ཟེར་
བ་ལ་ཁ་ཅིག འོ་ན་ས་ཐོབ་ནས་སྨོན་སེམས་མེད་པར་ཐལ། དམ་བཅའ་འཐད་
པའི་ཕྱིར། འདོད་མི་ནུས་ཏེ། སྙིང་པོ་རྒྱན་ལས། སྨོན་སེམས་ནི་ཚོགས་ལམ་
ནས་བཟུང་ས་ཐོབ་ནས་ཀྱང་ཡོད་པར་མངོན་ཏེ། ཞེས་གསུངས་པའི་ཕྱིར། ཟེར་
ན་མ་ཁྱབ་སྟེ། ལུང་དེའི་དོན་ནི། སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་
མ་ཟིན་ཙམ་ཞིག་སྨོན་འཇུག་གི་ཁྱད་པར་ལ་འཇོག་ན། ས་ཐོབ་ནས་ཀྱང་སྨོན་སེམས་
ཡོང་པར་ཁས་བླང་དུ་རུང་ཞེས་པའི་དོན་ཡིན་པའི་ཕྱིར། འདི་དག་ལ་བཞེད་པ་
མི་མཐུན་པ་མང་སྟེ། ཀུན་མཁྱེན་རྒྱལ་བའི་དབང་པོ་ལྔ་པ་ཆེན་པོ་ནི། ལམ་དུ་
མ་ཞུགས་པའི་གང་ཟག་གིས་འཇུག་སྡོམ་བླངས་ཏེ་དེའི་རྗེས་སུ་སྨོན་པ་བྱང་ཆུབ་མཆོག་

ཚད་མ་གཞན་ཕན་རྒྱ་མཚོ། 151
ཏུ་སེམས་བསྐྱེད་ནས་ཚོགས་ལམ་ཆུང་ངུ་ཐོབ་ཚོགས་ལམ་འབྲིང་དུ་སླེབ་པ་དང་སྨོན་
སེམས་དེ་འཇུག་སེམས་སུ་གནས་འགྱུར་བའི་ཚུལ་གྱིས་འཇུག་སེམས་སྐྱེས་པ་ཡོད།
ཡང་འཇུག་སྡོམ་ལེན་མ་མྱོང་བ་ཞིག་གིས་སྨོན་སེམས་བསྐྱེད་ནས་ཚོགས་ལམ་ལ་
ཞུགས༈ ཚོགས་ལམ་འབྲིང་དུ་སླེབ་པ་དང་འཇུག་པའི་སེམས་བསྐྱེད། འབྲིང་
གི་ཐ་མར་འཇུག་སྡོམ་བླངས་པའང་འོང་བས་མཐའ་གཅིག་ཏུ་གོ་རིམ་གྱི་ངེས་པ་མེད།
ཅེས་གསུངས། །
རང་ལུགས་ནི། སྲས་ཀྱི་ཐུ་བོ་གཉིས་དང༌། ཀུན་མཁྱེན་ཆེན་པོའི་གསུང་
དེ་དག་དྲང་དོན་དུ་ཁས་བླང་བར་བྱ་སྟེ། ཐམས་ཅད་མཁྱེན་པ་འཇམ་དཔལ་སྙིང་
པོས་ལམ་རིམ་ཆེན་མོར་སྨོན་འཇུག་གཉིས་སུ་གསུངས་སོ། །འདི་ལ་མི་མཐུན་པ་
མང་དུ་སྣང་ཡང་། སེམས་ཅན་གྱི་དོན་དུ་སངས་རྒྱས་སུ་གྱུར་ཅིག་སྙམ་པ་དང་
སངས་རྒྱས་སུ་འགྱུར་བར་བྱའོ་སྙམ་དུ་སྨོན་ལ། སྦྱིན་པ་ལ་སོགས་པའི་སྤྱོད་པ་
ལ་སློབ་ཀྱང་རུང་མི་སློབ་ཀྱང་རུང་ཇི་སྲིད་དུ་སྡོམ་པ་མ་བཟུང་བ་དེ་སྲིད་དུ་སྨོན་པའི་
སེམས་ཡིན་ལ། སྡོམ་པ་བཟུང་བ་ནས་སེམས་དེ་འཇུག་པའི་སེམས་སུ་ཤེས་པར་
བྱ་སྟེ། ཞེས་གསུངས་པ་ལྟར་ཁས་ལེན་དགོས་པའི་ཕྱིར། བྱང་སེམས་ཀྱི་སྡོམ་
པ་ཇི་ལྟར་བླང་བ་དང་དེ་དག་གི་མི་མཐུན་ཕྱོགས་རྩ་ལྟུང་ཉི་ཤུ་ཉེས་བྱས་ཞེ་དྲུག་ལ་
སོགས་པ་རྣམས་ཇི་ལྟར་བསྲུང་བ་དང་། ཉམས་ན་ཕྱིར་བཅོས་པའི་ཐབས་རྣམས་
རྒྱས་པར་རྗེ་བདག་ཉིད་ཆེས་པོས་ཚུལ་ཁྲིམས་ལེའུའི་རྣམ་བཤད་ལས་བཤད་པས་
དེར་བལྟ་ཞིང་། རང་རེ་དེང་སང་གི་བློ་དམན་རྣམས་ལ་གོ་བདེ་ཞིང་ཁ་ཚང་
དོན་འདྲིལ་ཀུན་མཁྱེན་ནོར་བུའི་ཞབས་ཀྱིས་མཛད་པའི་བྱང་ཆུབ་སེམས་དཔའི་

152 ཚད་མ་གཞན་ཕན་རྒྱ་མཚོ།
བསླབ་བྱ་དོན་གསལ་སྒྲོན་མེ་སོགས་བལྟས་ཏེ་སྐབས་འདི་དག་ཏུ་གཏན་ལ་
འབེབས་པར་བྱའོ།།
གཉིས་པ་སྟོན་པར་བྱེད་པ་ལ། རྣམ་པ་དུ་མར་ཐབས་མང་པོ། །ཞེས་སོགས་
རྐང་པ་དྲུག་བྱུང་། གཞུང་དོན་སྔར་བཤད་ཀྱིས་གོ་སླ།
གསུམ་པ་སྟོན་པ་ལ། ཐུབ་ཆེན་གཞན་དོན་ཞེས་སོགས་རྐང་པ་དྲུག་བྱུང་།
གཞན་ནི་གོ་སླ་ཞིང་། ཕྱི་མ་བཞིའི་དོན་ནི། ཐབས་སྙིང་རྗེ་ཆེན་པོ་དང་འབྲེལ་
བའི་སྒོ་ནས་སྟོང་ཉིད་གོམས་པའི་སྦྱོར་བ་ཕུན་ཚོགས་དེ་ནི་སྐབས་འདིར་སྟོན་པ་ཞེས་
འབྲས་མིང་རྒྱུ་ལ་བཏགས་ནས་བཤད་པ་ཡིན་ཏེ། སྟོན་པ་དེའི་རྒྱུ་མེད་མི་རུང་ཡིན་
པའི་ཕྱིར། ཐབས་ཤེས་དེ་གཉིས་སྐབས་འདིར་རྒྱུ་ཕུན་ཚོགས་སུ་བཤད་པ་ལ་དགོས་
པ་ཡོད་དེ། འདི་གཉིས་རང་རྒྱུད་ལ་གྲུབ་པ་ལས་སྤངས་པ་ཁྱད་པར་གསུམ་ལྡན་
དང་རྟོགས་པ་ཁྱད་པར་གསུམ་ལྡན་གྱི་བདེ་གཤེགས་དེ་འགྲུབ་པའི་ཕྱིར། ཁ་ཅིག
སྤངས་རྟོགས་ཀྱི་བདེ་གཤེགས་གཉིས་སྔོན་ལ་འགྲུབ་ནས་དེ་ནས་སྐྱོབ་པ་འགྲུབ་དགོས་
པར་ཐལ། ཊིཀ་ཆེན་ལས། གཉིས་པོ་འདི་སྔོན་དུ་གྲུབ་པ་ལས། །ཞེས་སོགས་
གསུངས་པའི་ཕྱིར། ཟེར་ན། མི་འཐད་དེ། བདེ་གཤེགས་གྲུབ་ཚེ་སྐྱོབ་པ་ཡང་
གྲུབ་ཟིན་པའི་ཕྱིར་ཏེ། བདེ་གཤེགས་སྐྱོབ་པ་མཐར་ཐུག་ཡིན་པའི་ཕྱིར། ཊིཀ་
ཆེན་གྱི་དགོངས་པ་ནི། དང་པོར་བདེ་གཤེགས་གྲུབ་ནས་དེ་ལས་ཆོས་སྟོན་པ་དང་
སྤྲུལ་པ་འགྱེད་པ་སོགས་ཀྱིས་འགྲོ་བ་གཞན་སྐྱོབ་པ་ལ་དགོངས་ཏེ་ཆོས་སྟོན་པ་ལ་
རྣམ་མཁྱེན་གྱིས་བདག་རྐྱེན་བྱེད་དགོས་པའི་ཕྱིར་ཏེ། རྗེ་བཙུན་བྱམས་པས། གང་
དང་ཡང་དག་ལྡན་པས་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་པ།།

ཚད་མ་གཞན་ཕན་རྒྱ་མཚོ། 153
ཞེས་རྣམ་མཁྱེན་གང་དང་ཡང་དག་པར་ལྡན་པ་དེའི་མཐུས་རྣམ་པའི་མཆོག་ཀུན་
དང་ལྡན་པའི་གསུང་སྣ་ཚོགས་གསུངས་ཞེས་བསྟན་པའི་ཕྱིར། །
གསུམ་པ་སྟོན་པ་ལ། རྒྱུ་སྤངས་ཡོན་ཏན་གསུམ་བདེ་གཤེགས། །ཞེས་
སོགས་གསུངས། ངག་དོན་ནི། སྡུག་བསྔལ་གྱི་རྒྱུ་བག་ཆགས་དང་བཅས་པ་
སྤངས་པའི་འགོག་བདེན་ཆོས་ཅན། བདེ་གཤེགས་ཉིད་ཡིན་ཏེ། ལེགས་པར་
སྤངས་པ། སླར་མི་ལྡོག་པར་སྤངས་པ། མ་ལུས་པར་སྤངས་པ་གསུམ་གྱི་ཡོན་
ཏན་དང་ལྡན་པའི་སྤངས་པ་མཐར་ཐུག་ཡིན་པའི་ཕྱིར། དེ་ཆོས་ཅན། ལེགས་
པར་སྤངས་པའི་སྤངས་པ་ཡིན་ཏེ། སྡུག་བསྔལ་གྱི་རྟེན་མི་བྱེད་པ་སྟེ། རང་ཐོབ་
བྱེད་ངེས་འབྱུང་གི་བསམ་པས་ཟིན་པ་ལ་བརྟེན་ནས་ཐོབ་པའི་སྤངས་པ་ཡིན་པའི་
ཕྱིར༑ འདིས་ཕྱི་རོལ་པའི་སྤངས་པ་ལས་ཁྱད་པར་དུ་བྱེད་དེ། ཊིཀ་ཆེན་ལས།
གཞན་སྡེ་རྣམས་ལ་སྤངས་པ་ཙམ་ཡོད་ཀྱང་སྡུག་བསྔལ་དང་འབྲེལ་བས་ལེགས་པར་
སྤངས་པ་མ་ཡིན་ནོ། །ཞེས་གསུངས་པའི་ཕྱིར་དང་། ཕྱི་རོལ་པ་སོགས་ལ་སྤངས་
པ་ཡོད་དེ། རྗེ་བླ་མས། གཉིད་དང་ཡིད་ལ་གདུང་བའི་སྤྱོད་པ་སྤངས། །ཞེས་
ཁམས་གོང་གི་ལྷ་དང་བསམ་གཟུགས་ཀྱི་དངོས་གཞི་མངོན་གྱུར་དུ་རྒྱུད་ལྡན་རྣམས་
ཀྱིས་མི་དགེ་བའི་གཉིད་དང་། འདོད་ཁམས་ཀྱི་ཡོན་ཏན་ལ་བརྟེན་པའི་ཆགས་
སྡང་སྤངས་པར་གསུངས་པའི་ཕྱིར། དེ་ཆོས་ཅན་སླར་མི་ལྡོག་པར་སྤངས་པ་ཡིན་ཏེ། །
རང་རྒྱུད་ལྡན་གྱི་གང་ཟག་སླར་འཁོར་བར་སྐྱེ་བ་དང་། དེའི་སྐྱོན་སྐྱེ་རྒ་ན་སོགས་
འབྱུང་བ་མེད་པ་དང་། བདག་ལྟའི་ས་བོན་སྤངས་པའི་སྤངས་པ་ཡིན་པའི་ཕྱིར།
ཁ་ཅིག སླར་ལྡོག་མི་ལྡོག་སྤངས་པ་ཉམས་ནས་སྐབས་བབས་ཀྱི་ཉོན་མོངས་སླར་

154 ཚད་མ་གཞན་ཕན་རྒྱ་མཚོ།
འཇུག་མི་འཇུག་ལ་འཆད་པ་ནི་མི་འཐད་དེ། ཊིཀ་ཆེན་ལས། སླར་ལྡོག་མི་ལྡོག་
གི་དོན་ནི་སྤངས་པ་དེ་རྒྱུད་ལྡན་གྱི་སྐྱེས་བུ་ད་དུང་འཁོར་བར་ལྡོག་དགོས་མི་དགོས་
ཀྱི་དོན་ཡིན་གྱི། སྤངས་པ་ཉམས་མི་ཉམས་ཀྱི་དོན་མ་ཡིན་ཏེ། ཞེས་གསུངས་
པའི་ཕྱིར་དང༌། སྨྲ་སེང་སྟག་ཚང་བས། བྱེ་མདོའི་ཁྱད་པར་འབྱེད་པའི་སྐབས་
འཕགས་པའི་སྤངས་རྟོགས་ཉམས་དང་མི་ཉམས་སོ། །ཞེས་སོགས་གསུངས་
སུ༑ 
པའི་ཕྱིར། བྱས་པ་ལ་ཁོ་ན་རེ། སྐབས་འདིར་འཕགས་རྒྱུད་ཀྱི་རྟོགས་པ་ཡིན་ན
ཉམས་པ་མེད་པས་ཁྱབ་པར་ཐལ། ལུང་དེའི་ཕྱིར། འདོད་ན། གཟུགས་སུ་ཉེར་
འགྲོའི་ཕྱིར་མི་འོང་གོམས་པོ་སྲིད་རྩེ་མཐར་ཐུག་འགྲོ་དང་རྒྱུད་གཅིག་པའི་འགོག་
། དེར་
སྙོམས་དང་པོར་ཐོབ་མ་ཐག་པའི་གང་ཟག་གི་རྒྱུད་ཀྱི་འགོག་སྙོམས་ཆོས་ཅན
རང་རྒྱུད་ལྡན་གྱི་གང་ཟག་གཟུགས་ཁམས་སུ་སྐྱེ་བ་ལེན་
ཐལ༑ དེའི་ཕྱིར་ཏེ། 
ཁ་མའི་དུས་སུ་ཉམས་པར་འགྱུར་བའི་ཕྱིར། མ་གྲུབ་ན། དེ་དང་རྒྱུད་གཅིག་
། གཟུགས་ལ་འདུན་
པའི་གཟུགས་ཁམས་སུ་སྐྱེ་བ་ལེན་ཁའི་ཕྱིར་མི་འོང་ཆོས་ཅན
པའི་འདོད་ཆགས་སྤངས་པའི་གང་ཟག་ཡིན་པར་ཐལ། འགོག་སྙོམས་ཐོབ་པའི་
གང་ཟག་ཡིན་པའི་ཕྱིར་ཏེ། རང་དང་ཤེས་རྒྱུད་གཅིག་ཏུ་གྱུར་པའི་འགོག་སྙོམས་
ཐོབ་མ་ཐག་པའི་གང་ཟག་གི་རྒྱུད་ཀྱི་འགོག་སྙོམས་ཐོབ་པའི་གང་ཟག་ཡིན་པའི་ཕྱིར
རྟགས་སླ། འདོད་མི་ནུས་ཏེ། ལས་ཉོན་གྱི་དབང་གིས་གཟུགས་ཁམས་སུ་སྐྱེ་བ་
ལེན་ཁ་མའི་གང་ཟག་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ཏེ། དེ་ཡོད་
པའི་ཕྱིར། གཞན་ཡང་། འགོག་པ་དང་པོར་མིའི་ནང་དུའོ། །ཞེས་མཛོད་ལས་
། །ཞེས་ཟེར། སླར་མི་ལྡོག་པའི་
གསུངས་པའི་ལུང་དེས་ཀྱང་དེ་དག་ཁེགས་སོ

ཚད་མ་གཞན་ཕན་རྒྱ་མཚོ། 155
སྤངས་པ་ཡིན་ན། དགྲ་བཅོམ་པའི་རྒྱུད་ཀྱིས་བསྡུས་པས་ཀྱང་མ་ཁྱབ་སྟེ། སྲིད་
མཐའི་འཕགས་རྒྱུད་ཀྱི་སྤངས་པས་མ་ངེས་པའི་ཕྱིར། འདིས་ནི་སློབ་པ་ཕལ་མོ་
ཆེའི་སྤངས་པ་ལས་ཁྱད་པར་དུ་བྱེད་དོ། །དེ་ཆོས་ཅན། མ་ལུས་བར་སྤངས་པ་
ཡིན་ཏེ། གཉེན་པོ་གོམས་པ་མཐར་ཕྱིན་བའི་སྟོབས་ཀྱིས་ཐོབ་པའི་སྤངས་པ་ཡིན་
པའི་ཕྱིར། འདིས་ཉན་རང་མི་སློབ་པ་ལས་ཁྱད་པར་དུ་བྱེད། ལེའུ་འདིར་ལུགས་
འབྱུང་གི་སྐབས་སུ་བདེ་གཤེགས་སྤངས་པའི་སྒོ་ནས་བཤད་པ་ནི། རང་གྲོལ་ནས་
གཞན་སྒྲོལ་བར་བྱེད་པའི་སྐྱོབ་པ་བསྒྲུབ་པའི་ཕྱིར་དང་གཞན་སྡུག་བསྔལ་ལས་འདོན་
པར་བྱེད་ན། དང་པོར་རང་ཉིད་དེ་ལས་ཐར་པ་ཞིག་གྱིས་ཞེས་གདམས་པ་ཡིན་
ཏེ༑ ཊིཀ་ཆེན་ལས། ལུགས་འབྱུང་གི་སྐབས་སུ་བདེ་གཤེགས་སྤངས་པ་ཁྱད་
པར་གསུམ་ལྡན་གྱི་ངོས་ནས་བཤད་པ་ནི། ཞེས་སོགས་གོང་དུ་དྲངས་པ་ལྟར་ཡིན་
པའི་ཕྱིར། དེ་དག་ནི་རྒྱུ་སྤངས་ཞེས་པ་ནས། སྤངས་པ་ཉིད་ཅེས་པའི་བར་གྱི་
དོན་ནོ། །རྟག་ཉིད་ཕྱིར་རམ་ཞེས་སོགས་ཀྱི་དོན་ལ། སྒྲིབ་པ་ཡིན་ན་གཉེན་པོས་
སྤང་དུ་རུང་བས་ཁྱབ་ཀྱང་། དེ་ཡིན་ན། གཉེན་པོས་སྤོང་ངེས་ཡིན་པས་ཁྱབ་
བམ་མ་ཁྱབ་པ་ནི། གོང་དུ་ཊིཀ་ཆེན་གྱི་ལུང་དྲངས་པ་ལྟར་སྐབས་འདིར་མཐར་
ཐུག་ཐེག་པ་གསུམ་དུ་གྲུབ་མ་གྲུབ་ལ་རག་ལུས་པར་དཔྱོད་ལྡན་རྣམས་ཀྱིས་རྗེ་ཡབ་
སྲས་ཀྱི་གསུང་རབ་དཔང་པོར་བཞག་པའི་ཁུངས་སྐྱེལ་གནང་བ་ཞུ།
བཞི་པ་སྟོན་པ་ལ། སྐྱོབ་པ་ཉིད་གཟིགས་ཞེས་སོགས་རྐང་པ་བཞི་གསུངས།
དོན་ནི། བཅོམ་ལྡན་འདས་ཆོས་ཅན། སྐྱོབ་པ་མཐར་ཐུག་ཡིན་ཏེ། དེ་ཉིད་
ཀྱིས་གང་ནས་བདེ་བར་བྱོན་ཞིང་གཟིགས་པའི་ལམ་གཞན་ལ་གསུང་བར་མཛད་

156 ཚད་མ་གཞན་ཕན་རྒྱ་མཚོ།
པ་མཐར་ཕྱིན་པའི་སྐྱེས་བུ་ཡིན་པའི་ཕྱིར། དེ་ཆོས་ཅན། མདོ་ལས། ཟླ་བ་སྐར་
མར་བཅས་པ་སར་ལྷུང་ཞིང་། ། རི་དང་གྲོང་དུ་བཅས་པའི་ས་ཞིག་ལ། །ནམ་
མཁའི་ཁམས་ནི་རྣམ་པ་གཞན་གྱུར་ཀྱང་། །ཁྱོད་ནི་མི་བདེན་པ་ཡི་ཚིག་མི་གསུང་།།
ཞེས་པ་ལྟར་རྫུན་མི་གསུང་ཞིང་། གང་གསུངས་བ་ཐམས་ཅད་བདེན་པ་ཡང་དག་
པ་དང་ལྡན་ཏེ། འཕྲལ་ཡུན་གྱི་འབྲས་བུ་གང་ལས་ཡང་རེ་དོགས་མེད་པའི་ཕྱིར་
དང་༑ འགྲོ་བ་ཐམས་ཅད་ལ་མ་བུ་གཅིག་ལ་བརྩེ་བ་ལྟ་བུའི་བརྩེ་བ་དང་ལྡན་པའི་
ཕྱིར་དང༌། སྔོན་སློབ་ལམ་གྱི་སྐབས་སུ། མགོ་སྙིང་སྟེར་བ་སོགས་རང་གི་བྱ་བ་
རྩོམ་པ་ཀུན་ཀྱང་གཞན་དོན་ཁོ་ནར་སྦྱོར་ན། ད་ལྟ་སྨོས་ཀྱང་ཅི་དགོས་པའི་ཕྱིར།།
ལྔ་པ་སྟོན་པ་ལ། དེ་ཕྱིར་ཚད་ཡིན་ཞེས་སོགས་གསུངས། དོན་ནི་སླ། །
གཉིས་པ་ལུགས་ལྡོག་གི་སྒོ་ནས་དེའི་ཤེས་བྱེད་སྟོན་པ་ལ། སྐྱོབ་པར་བསྒྲུབ་
པ་དང་། དེ་ལས་བདེ་གཤེགས་འགྲུབ་པ་དང་། དེའི་རྟགས་ལས་ཤེས་རབ་མངའ་
བར་དང་། དེ་ལས་སྙིང་རྗེ་མངའ་བར་དང༌། རྒྱུ་མཚན་དེ་དག་ལས་ཚད་མའི་
སྐྱེས་བུར་བསྒྲུབ་པ་དང་ལྔ། དང་པོ་ལ་དངོས་དང་། བསྟན་པ་བདེན་བཞིའི་རྣམ་
གཞག་བཤད་པ་གཉིས། །
དང་པོ་སྟོན་པ་ལ། ཡང་ན་སྐྱོབ་ཅེས་སོགས་རྐང་པ་གཉིས་བྱུང་། དོན་
གཉིས་པ་ལ་བཞི་ཡོད་པ་ལས། དང་པོ་ལ། སྡུག་བདེན་གྱི་མཚན་ཉིད་བཤད་
པ་དང༌། དེའི་མཚན་གཞི་བཤད་པ་གཉིས། དང་པོ་སྟོན་པ་ལ། སྡུག་བསྔལ་

ཚད་མ་གཞན་ཕན་རྒྱ་མཚོ། 157
འཁོར་བ་ཅན་ཕུང་པོ། །ཞེས་སོགས་རྐང་པ་ལྔ་བྱང་། དོན་ནི། རྐང་པ་དང་པོ་
སླ་ཞིང་། ཕྱི་མ་བཞི་ནི། ཆགས་སོགས་ཆོས་ཅན། རྒྱུ་མེད་པར་འདོད་རྒྱལ་དུ་
འབྱུང་བ་མ་ཡིན་ཏེ། རང་གི་རིགས་འདྲ་སྔ་མ་གོམས་པ་ལས་ཆེས་གསལ་བར་
སྐྱེ་བར་མཐོང་བའི་ཕྱིར། ཁོ་ན་རེ། རིགས་འདྲ་ལ་མ་ལྟོས་པར་རླུང་ཤས་ཆེ་བ་
ལས་ཞེ་སྡང་། བད་ཀན་ལས་གཏི་མུག མཁྲིས་པ་ལས་འདོད་ཆགས་འབྱུང་བའི་
ཕྱིར༑ ༑ ཞེ་ན། རིགས་འདྲ་ལ་མ་ལྟོས་པར་རླུང་སོགས་ཆགས་སོགས་ཀྱི་རྒྱའི་
ཆོས་མ་ཡིན་པར་ཐལ། རླུང་སོགས་ཤས་ཆེ་ཆུང་ལས། ཆགས་སོགས་ཆེ་ཆུང་
སྐྱེ་བའི་ཁྱབ་པ་འཁྲུལ་པའི་ཕྱིར། དེས་ན་ཤེས་པ་མ་ཡིན་པ་ཁོ་ནས་ཤེས་པ་སྐྱེ་བ་
ནི་མེད་དེ། ཤེས་པའི་ཉེར་ལེན་ཡིན་ན། ཤེས་པ་ཡིན་དགོས་པའི་ཕྱིར་དང་། འཁོར་
བ་ཡིན་ན་རང་གི་ཉེར་ལེན་འཁོར་བ་སྔ་མ་ཞིག་ལས་སྐྱེ་དགོས་པའི་ཕྱིར། འཁོར་
བ་ལ་ཐོག་མའི་མཐའ་མེད་པར་འགྲུབ་བོ་ཞེས་སྟོན་པ་ལ། རྣམ་ཤེས་མིན་པ་རྣམ་
ཤེས་ཀྱི། །ཞེས་སོགས་རྐང་པ་གཉིས་བྱུང་། ཁ་ཅིག འཁོར་བའི་ཐོག་མ་མེད་
པར་གཞུང་དེས་བསྟན་ཅིང་། ཊིཀ་ཆེན་ལས། འཁོར་བ་ངོས་བཟུང་ནས་དེ་ཉིད་
ཐོག་མ་མེད་པར་སྒྲུབ་པ་ལ་ཐོག་མ་མེད་པའི་རིགས་འདྲ་ལས་སྐྱེ་བར་བསྒྲུབ། ཅེས་
གསུངས་པའི་ཕྱིར་དང་། འཇུག་པ་ལས། ཐོག་མ་དང་པོ་མཐའ་མ་མཐའ། །དེ་
དག་མེད་པས་འཁོར་བ་ནི། །ཞེས་གསུངས་པའི་ཕྱིར་ཟེར་ན། འཁོར་བའི་ཐོག་
མ་དང་ཐ་མ་མེད་པར་ཐལ། ལུང་དེའི་ཕྱིར། འདོད་མི་ནུས་ཏེ། འཁོར་བ་གྲུབ་
མ་ཐག་པའི་དུས་ཡོད་པའི་ཕྱིར་ཏེ། དེ་སྐྱེས་མ་ཐག་པའི་དུས་ཡོད་པའི་ཕྱིར་ཏེ།
དེ་རིང་རྒྱུ་ལས་སྐྱེས་མ་ཐག་པའི་དུས་ཡོད་པའི་ཕྱིར་ཏེ། དེ་འདུས་བྱས་ཡིན་པའི་

158 ཚད་མ་གཞན་ཕན་རྒྱ་མཚོ།
ཕྱིར༈ གཞན་ཡང་འཁོར་བའི་དང་པོ་མེད་པར་ཐལ། ཐོག་མ་དང་པོ་ཞེས་སོགས་
དྲངས་མ་ཐག་པ་དེའི་ཕྱིར། འདོད་ན། དེ་སྐད་ཅིག་དང་པོ་ཡང་མེད་པར་ཐལ་ལོ།།
གཞན་ཡང་། དེའི་མཐའ་མ་ཡོད་པར་ཐལ། སྲིད་པའི་མཐའ་མ་ཡོད་པའི་ཕྱིར་ཏེ།
སྲིད་པ་མཐའ་མ་པའི་བྱང་སེམས་སོགས་ཡོད་པའི་ཕྱིར་ཏེ། སྐྱེ་བ་མཐའ་མ་པའི་
བྱང་སེམས་ཡོད་པའི་ཕྱིར་ཏེ། མཛོད་ལས། སྐྱེ་མཐའི་བྱང་ཆུབ་སེམས་དཔའ་ལ།།
ཞེས་དང༌། ཀུན་མཁྱེན་ལྔ་པས། འཁོར་ལོ་རྣམ་གསུམ་གྱི། སྲིད་མཐའི་བར་དུ་
སླ་ནས་སླར་འཕེལ་ཤོག །ཅེས་གསུངས་པའི་ཕྱིར། །
རང་ལུགས་ནི། འཁོར་བའི་ཐོག་མའི་མཐའ་དང་། ཟད་མཐའ་མེད་ཅེས་
པ་ལུང་དེའི་དོན་ཡིན་ཏེ། ཐོག་མའི་མཐའ་ཡོད་ན། དང་པོ་འདི་ནས་འཁོར་བ་གྲུབ།
དེ་ཡན་ཆད་དུ་གྲུབ་པའི་འཁོར་བ་མེད་པར་འགྱུར་བ་དང་། ཟད་མཐའ་ཡོད་ན་
འདི་ནས་འཁོར་བ་ཟད་ནས། འདིའི་བར་ཟད། དེ་ནས་མི་ཟད་ཅེས་བརྗོད་དགོས་
པ་ལ། དེ་ལྟར་ན་རྣམ་ཤེས་སྔ་མ་ལ་མ་ལྟོས་པར་རྣམ་ཤེས་གསར་དུ་སྐྱེ་བ་དང༌།
ཐར་པ་ཐོབ་ནས་སླར་ཉམས་པ་སོགས་གྱི་སྐྱོན་གོང་དུ་བསྟན་པ་རྣམས་ཐོག་ཏུ་བབས་
པའི་ཕྱིར་རོ།། ་
གཉིས་པ་སྟོན་པ་ལ། དེ་ནི་རེས་འགའ་དམིགས་པའི་ཕྱིར། །ཞེས་སོགས་
རྐང་པ་ལྔ་བྱུང་། དོན་ནི་གཞན་སླ་ཞིང་། སྡུག་བདེན་ཆོས་ཅན། རང་གི་ངོ་བོ་
བདག་ཏུ་མ་གྲུབ་པ་ཡིན་ཏེ། མི་རྟག་ཅིང་གཞན་དབང་ཅན་ཡིན་པའི་ཕྱིར། ཞེས་
སྟོན་པ་ལ་བདག་མིན་ཞེས་པ་བྱུང༌། དེ་ཆོས་ཅན། དོན་གཞན་གྱི་བདག་གིས་
སྟོང་བ་ཡིན་ཏེ། རང་དབང་ཅན་གྱི་བདག་གིས་ཁྱོད་བྱིན་གྱིས་བརླབས་པ་མ་ཡིན་

ཚད་མ་གཞན་ཕན་རྒྱ་མཚོ། 159
པའི་ཕྱིར་ཏེ། དེ་ཁྱོད་ཀྱི་རྒྱུ་མ་ཡིན་པའི་ཕྱིར། ཞེས་སྟོན་པར་བྱེད་པ་ལ། རྒྱུ་
མིན་བྱིན་གྱིས་བརླབས་པ་མིན། །ཞེས་པ་འདི་བྱུང༌། ཁ་ཅིག འདིའི་སྟོང་པ་
དང་བདག་མེད་པ་ཞེས་པ་རང་སྐྱ་ཐུབ་པའི་རྫས་ཡོད་ཀྱིས་སྟོང་པ་དང་། དེའི་བདག་
མེད་པ་ལ་བྱས་ཏེ། དོན་གཅིག་རྣམ་གྲངས་སུ་འདོད་པ་ནི་མི་འཐད་དེ། དེ་ལྟར་
ན༑ དེ་གཉིས་ལ་རྟོགས་དཀའ་སླ་མེད་པར་ཐལ། དམ་བཅའ་དེའི་ཕྱིར། འདོད་
མི་ནུས་ཏེ། འདིའི་བདག་མེད་པ་རྟོགས་སླ་ཞིང་སྟོང་པ་དཀའ་བ་ཡིན་པའི་ཕྱིར་
ཏེ༑ དེའི་རྒྱུ་མཚན་གྱི་གཞུང་གཞན་དུ་སྟོང་ཞིང་བདག་མེད་པ་ཞེས་འབྱུང་ཡང་།
སྐབས་འདིར། བདག་མེད་པ་དང་སྟོང་པ་ཞེས་བཤད་པའི་ཕྱིར་ཏེ། ཊིཀ་ཆེན་
ལས། གཞུང་གཞན་དག་ལས་སྟོང་པའི་རྣམ་པ་དང་། བདག་མེད་པའི་རྣམ་པ་
ཞེས་འབྱུང་ཡང་། འདིར་བདག་མེད་པའི་རྣམ་པ་དང༌། སྟོང་པའི་རྣམ་པ་ཞེས་
གོ་རིམ་དེ་ལྟར་བཤད་པ་ནི། རང་གི་ངོ་བོ་བདག་མ་ཡིན་པར་རྟོགས་ན། དོན་
གཞན་གྱི་བདག་གིས་སྟོང་པ་རྟོགས་སླ་བར་དགོངས་པ་དང་། ཞེས་གསུངས་
པའི་ཕྱིར། །
གཉིས་པ་ཀུན་འབྱུང་བདེན་པ་ལ་རྣམ་པ་བཞི་ཡོད་པ་ལས། རྒྱུའི་རྣམ་པར་
སྟོན་པ་ལ། རེས་འགའ་བ་ཉིད་ཡིན་པས་ན་ཞེས་སོགས་རྐང་པ་གཉིས་བྱུང་། གཉིས་
པ་ཀུན་འབྱུང་གི་རྣམ་པ་སྟོན་པ་ལ་རྟག་རྣམས་བཀག་ཕྱིར། ཞེས་པ་ནས། ནུས་
མེད་ཕྱིར་རོ་ཞེས་པའི་བར་བྱང་། དོན་སླ། གསུམ་པ་རབ་སྐྱེའི་རྣམ་པ་སྟོན་པ་
ལ༑ དེའི་ཕྱིར། སྲིད་འདོད་རྒྱུ་ཡིན་གང་གི་ཕྱིར། །ཞེས་སོགས་རྐང་པ་གསུམ་
བྱུང་༑ དོན་ནི། རྟག་པ་ལས་མི་སྐྱེ་བ་དེའི་ཕྱིར། སྲིད་པ་འདོད་པའི་སྲེད་པ་

160 ཚད་མ་གཞན་ཕན་རྒྱ་མཚོ།
ཉེར་ལེན་གྱི་ཕུང་པོའི་རྒྱུ་ཡིན་ཏེ། གང་གི་ཕྱིར་མི་རྣམས་སྐྱེ་བའི་གནས་སུ་གྱུར་
བའི་ཡུལ་གྱི་ཁྱད་པར་ནི་ཡོངས་སུ་འཛིན་ཅིང་། ཐོབ་པར་འདོད་པའི་བསམ་པས་
སྐྱེས་པར་བྱས་པ་ཡིན་པའི་ཕྱིར། འོ་ན། སྲིད་པ་གསུམ་པོའི་ཁྱད་པར་གང་ཞེ་ན། ཡོད་
དེ༑ བཤད་མ་ཐག་པ་དེ་ནི་སྲིད་སྲེད་དང་། བདེ་བ་ཐོབ་པར་འདོད་པའི་སྲེད་པ་
ནི༑ འདོད་སྲེད་དང་། སྡུག་བསྔལ་དོར་བར་འདོད་པའི་སྲེད་པ་ནི་འཇིག་སྲེད་
ཡིན་པའི་ཕྱིར། ཞེས་སྟོན་པ་ལ། དེ་ནི་སྲེད་འདོད་གང་ཕྱིར་ཡང༌། །ཞེས་སོགས་
རྐང་པ་བཞི་བྱུང་༑ འོ་ན་སྡུག་བསྔལ་འདོར་འདོད་ཀྱི་སྲེད་པ་ཡང་། བདེ་བ་ཐོབ་
འདོད་མ་ཡིན་ནམ། ཞེ་ན། སྡུག་བསྔལ་དོར་བ་བདེ་བ་ཐོབ་པ་ཡིན་ཀྱང་། འཛིན་
སྟངས་ལ། རྣམ་བཅད་ལ་དངོས་སུ་སྲེད་པ་དང་། ཡོངས་དཔྱོད་ལ་སྲེད་པའི་ཁྱད་
པར་འབྱེད་དགོས་སམ་སྙམ། བཞི་པ་རྐྱེན་གྱི་རྣམ་པ་སྟོན་པ་ལ། བདག་ཏུ་ཆགས་
པའི་རྒྱུ་ཉིད་ལས། །ཞེས་སོགས་རྐང་པ་བཞི་བྱུང༌། དོན་ནི། གཞན་སླ། ཀུན་
ལ་རབ་ཏུ་འཇུག་འགྱུར་བ། །ཞེས་པ། དེ་ལྟར་བདག་ཏུ་ཆགས་པའི་རྒྱུ་ཉིད་ལས་
བདེ་མིན་བདེ་བར་འདུ་ཤེས་པས། དཔེར་ན་ཚ་དམྱལ་དུ་སྐྱེ་ན་གྲང་བས་ཉེན་ནས།
གནས་དེ་བདེ་བར་འདུ་ཤེས་པ་ལ་སོགས་པའི་སྒོ་ནས་སྐྱེ་གནས་དམན་པ་ཀུན་ལ་
རབ་ཏུ་འཇུག་པར་འགྱུར་བ་དེའི་ཕྱིར། ཞེས་འཆད་དོ། ། འོ་ན། མ་རིག་པ་
དང་༑ ལས་སྲིད་པ་སྐྱེ་བའི་རྒྱུ་མིན་ནམ། སྲིད་པ་ཁོ་ན་འདིར་བཤད་ཅེ་ན། མི་
ཤེས་སྲིད་པའི་རྒྱུ་ཡིན་ཡང་། །ཞེས་སོགས་རྐང་པ་བཞི་བྱུང༌། དོན་ནི། མི་
ཤེས་པ་སྟེ། མ་རིག་པ་དེའི་རྒྱུ་ཡིན་ཀྱང༌། སྐབས་འདིར་དངོས་སུ་མ་བརྗོད་པར་
སྲེད་པ་ཉིད་སྐབས་འདིར་དངོས་སུ་བཤད་པའི་རྒྱུ་མཚན་ཡོད་དེ། སྲིད་པ་འགྲུབ་

ཚད་མ་གཞན་ཕན་རྒྱ་མཚོ། 161
པ་ལ། རྒྱུན་བསྐུལ་ཞིང་འཕེན་པར་བྱེད་པའི་འཕེན་བྱེད་དང་། དེ་མ་ཐག་འགྲུབ་
པར་བྱེད་པའི་འགྲུབ་བྱེད་གཉིས་ཀ་ལ་སྲེད་པ་དགོས་པའི་ཕྱིར་དང་། ལས་ཀྱང་
དེ་ལྟར་མ་བཤད་དེ། སྲེད་པ་ཡོད་ན་ལས་ཀྱང་ངང་གིས་གསོག སྲེད་པ་མེད་ན།
ལས་ཡོད་ཀྱང་སྐྱེ་བ་ལེན་པ་མེད་པའི་ཕྱིར་ཏེ། འཆད་འགྱུར་གྱི་སྲིད་པའི་སྲེད་ལས་
རྣམ་བརྒལ་བའི་ཞེས་སོགས་ཀྱི་དོན་གྲུབ་པའི་ཕྱིར་རོ།།
གསུམ་པ་འགོག་པ་ལ། བཞི་ལས། ངེས་འབྱུང་གི་རྣམ་པ་ནི། སྐབས་
འདིར་དངོས་སུ་མ་བསྟན་པར། ལམ་བདེན་གྱི་ངེས་འབྱིན་གྱི་རྣམ་པ་དང་སྦྲེལ་
ནས་བསྟན་པ་ཡིན་ཏེ། ཊིཀ་ཆེན་ལས། ངེས་འབྱུང་གི་རྣམ་པ་ནི། ལམ་བདེན་
གྱི་ངེས་འབྱིན་གྱི་རྣམ་པ་དང་འཇུག་པ་གཅིག་གིས་འཆད་པས་སྐབས་འདིར་ཟུར་
དུ་མ་གསུངས་སོ། །ཞེས་གསུངས་པའི་ཕྱིར། འགོག་པ་ནི། གཏན་དུ་བ་མ་
ཡིན་ཏེ་ཞེས་པ་ནས། ལྷན་ཅིག་བྱེད་པ་ཟད་ཕྱིར་རོ། །ཞེས་པའི་བར་དང༌། ཞི་
བའི་རྣམ་པ་ནི། འདུ་བྱེད་སྔ་མའི་འཇུག་པ་ཅན། ། ཞེས་པ་ནས། སེམས་ཅན་
ལ་ལྟ་ལྷན་ཅིག་སྐྱེས། ། ཞེས་པའི་བར་དང་། གྱ་ནོམ་པ་ནི། སྡུག་བསྔལ་སྐྱེ་བའི་
རྒྱ་ཉིད་ནི། །ཞེས་པ་ནས། དེས་ན་ངོ་ཚའི་ལྟ་བ་འདི། །སྤོངས་ལ་དེ་ནི་རྟག་པར་
སྨྲོས༑ ༣ཞེས་པའི་བར་ཡིན་ཅིང་། འདི་དག་གི་སྐབས་སུ་དོན་རགས་པ་རྟོགས་
དཀའ་བ་རྣམས་ཕྱོགས་གཅིག་ཏུ་བཤད་ན། ཁོ་ན་རེ། གྲོལ་བ་པོའི་རང་དབང་
བའི་བདག་མེད་པར་ཐལ། རང་དབང་བའི་བདག་མེད་པའི་ཕྱིར། ཞེ་ན་འདོད་ཅིང་།
གྲོལ་བ་པོའི་བདག་རང་དབང་བ་མེད་ཀྱང་། རང་རྒྱུད་ཀྱི་བདག་རང་དབང་དུ་
སྒྲོ་འདོགས་པའི་ལོག་རྟོག་གཞོམ་ཕྱིར་དུ་རྩོམ་པ་བྱེད་དགོས་ཤིང་། དེ་ལྟ་བུའི་རྩོམ་

162 ཚད་མ་གཞན་ཕན་རྒྱ་མཚོ།
པ་ཟག་མེད་ཀྱི་ཕུང་པོ་ལྔའི་ཚོགས་རྒྱུན་ཙམ་ལ་དགྲ་བཅོམ་པ་ཞེས་བརྗོད་ཅིང་། ཇི་
སྲིད་དུ་བདག་ལ་ཆགས་པ་མ་བཅོམ་པ་དེ་སྲིད་དུ་སྡུག་བསྔལ་བ་པོའི་བདག་རང་
དབང་དུ་སྒྲོ་བཏགས་ནས། དེ་ནི་མེད་པ་ལ་ཡོད་པ། མུན་ཁུང་གི་ཐག་ཁྲ་ལ་སྦྲུལ་
གྱི་འཇིགས་པ་སྐྱེས་པ་བཞིན་སྡུག་བསྔལ་གྱིས་གདུངས་ནས་བདེ་བའི་རང་བཞིན་
དུ་གནས་པ་མེད་པའི་ཕྱིར། ཞེས་སྟོན་པ་ལ། གྲོལ་བ་པོ་ནི། ཞེས་པ་ནས། རང་
བཞིན་དུ་ནི་གནས་པ་མེད། །ཅེས་པའི་བར་བྱུང་། ཁོ་ན་རེ། དགྲ་བཅོམ་པ་
སྲིད་པར་ཅུང་ཟད་ཀྱང་མི་གནས་པར་ཐལ། བདག་དང་བདག་གི་བ་ལ་རེ་བ་མེད་
པའི་ཕྱིར། ཞེ་ན། འདོད་ཆགས་དང་བྲལ་བའི་དགྲ་བཅོམ་པ་སྲིད་པར་གནས་
པ་ནི་སེམས་ཅན་ལ་བརྩེ་བས་སམ་སྔོན་གྱི་ལས་ཀྱིས་འཕངས་པའི་སྐུ་ཚེའི་ལྷག་མ་
རྫོགས་པས་གནས་པ་ཡིན་ཅིང་། ཚེའི་ལྷག་མ་ལུས་པ་ལ་འགལ་བ་མེད་པར་ཐལ།
བདག་སྲེད་མེད་ཀྱང་བསྟན་པ་ལ་ཕན་པ་སོགས་ཀྱི་དགོས་པ་དུ་མ་གཟིགས་ནས།
ལས་ཀྱི་ལྷག་མ་ལྡོག་པར་འདོད་པ་མེད་པ་དེའི་ཕྱིར། ཞེས་སྟོན་པ་ལ། འདོད་
ཆགས་བྲལ་བའི་ཞེས་སོགས་རྐང་པ་གསུམ་བྱུང་། འདི་ལྟར་ན་དགྲ་བཅོམ་པའི་
རྒྱུད་ལ་སྡུག་བདེན་ཡོད་པར་གསལ་ཏེ། ལས་ཉོན་གྱིས་འཕངས་པའི་ཚེ་ཡོད་པའི་
ཕྱིར་དང་། རྒྱུ་དབང་ཕྱིར་ཡང་སྡུག་བསྔལ་ཡིན། །ཞེས་ལས་ཉོན་གྱི་གཞན་དབང་
ཅན་ཡིན་ན་སྡུག་བདེན་ཡིན་དགོས་པར་བསྟན་པའི་ཕྱིར། འོ་ན། དགྲ་བཅོམ་
པའི་རྒྱུད་ལ་ཀུན་འབྱུང་བདེན་པ་ཡང་ཡོད་དམ་ཞེ་ན། ཡོད་དེ། ལས་ཀྱི་ཀུན་
འབྱུང་བདེན་པ་ཡོད་པའི་ཕྱིར་ཏེ། དེའི་རྒྱུད་ཀྱི་ཡང་སྲིད་ཕྱི་མའི་ཕུང་པོ་འཕེན་
བྱེད་ཀྱི་ལས་དེས། རྐྱེན་སྲེད་པ་དང་བྲལ་བས་ཆུ་དང་བྲལ་བའི་ས་བོན་སྐམ་པོ་བཞིན་

ཚད་མ་གཞན་ཕན་རྒྱ་མཚོ། 163
དུ་སྲིད་པར་ཉིང་མཚམས་མི་སྦྱོར་བའི་ཕྱིར། ཞེས་སྟོན་པ་ལ། སྲིད་པའི་སྲེད་
ལས་རྣམ་བརྒལ་བའི། །ལས་གཞན་འཕེན་ནུས་མ་ཡིན་ཏེ། །ལྷན་ཅིག་བྱེད་པ་
ཟད་ཕྱིར་རོ། །ཞེས་གསུངས། དེར་མ་ཟད། དགྲ་བཅོམ་པའི་རྒྱུད་ལ་ལས་ཉོན་
གྱིས་འཕངས་པའི་ལུས་དང་། འཕེན་བྱེད་ཀྱི་ལས་ཡོད་པ་སྟེ་གནས་ན་ཡང་། གཅིག་
སྲེད་པ་མེད་པས། ས་བོན་མེད་པའི་ཆུ་ལུད་བཞིན་དུ་དེས་ཉིང་མཚམས་མི་སྦྱོར་
བར༈ ལས་དང་ལུས་ངག་གནས་ན་ཡང་། །གཅིག་མེད་ཕྱིར་ན་རྒྱུ་གསུམ་ཅན།།
སྐྱེ་བ་སྲིད་པ་མ་ཡིན་ཏེ། །ས་བོན་མེད་པར་མྱུ་གུ་བཞིན། །ཞེས་རྐང་པ་བཞིས་
བསྟན་པའི་ཕྱིར། འོ་ན། དགྲ་བཅོམ་པའི་རྒྱུད་ལ་འཁོར་བ་ཡོད་པར་འགྱུར་ཞིང་།
དེ་ལྟ་ན་འཁོར་བ་ལས་མ་གྲོལ་བར་ཐལ་ལོ། ། ཞེ་ན། དེ་འཁོར་བ་ལས་མ་གྲོལ་
བའི་ཉེས་པ་མེད་དེ། སྔོན་གྱི་འདུ་བྱེད་ཀྱིས་འཕངས་པའི་ཕུང་པོའི་ལྷག་མ་ཟད་
ནས་འཁོར་བར་ཕྱིན་ཆད་ཉིང་མཚམས་མི་སྦྱོར་བའི་ཕྱིར་དང་། སྔོན་གྱི་འདུ་བྱེད་
ཀྱི་ནུས་པའི་ལྷག་མ་ཅུང་ཟད་མ་ཟད་ན་ཡང་དགྲ་བཅོམ་གང་དེ་སྲིད་པར་གནས་
པ་ལ། ཉོན་མོངས་པའི་ཉེས་པ་ཅུང་ཟད་ཀྱང་མེད་པའི་ཕྱིར། ཞེས་སྟོན་པ་ལ།
གྲོལ་མེད་མ་ཡིན་ཞེས་སོགས་རྐང་པ་བཞི་བྱུང་། འདི་དག་གི་དོགས་གནས་ལ་
ཁ་ཅིག དགྲ་བཅོམ་པ་ཆོས་ཅན། ལས་ཉོན་གྱིས་འཕངས་པའི་ལུས་མིག་རྣ་སོགས་
འགགས་པའི་གང་ཟག་ཡིན་པར་ཐལ། དེའི་འཕེན་བྱེད་ཀྱི་ཀུན་སློང་མ་རིག་པ་
སོགས་འགགས་པའི་གང་ཟག་ཡིན་པའི་ཕྱིར། ཁྱབ་སྟེ། ས་ལུ་ལྗང་པའི་མདོ་ལས།
འདི་ཡོད་པའི་ཕྱིར་འདི་འབྱུང་། འདི་སྐྱེས་པའི་ཕྱིར་འདི་སྐྱེ་སྟེ། འདི་ལྟ་སྟེ། མ་
རིག་པའི་རྐྱེན་གྱིས་འདུ་བྱེད་ཅེས་སོགས་ལུགས་འབྱུང་དང་། མ་རིག་པ་འགགས་

164 ཚད་མ་གཞན་ཕན་རྒྱ་མཚོ།
པས་འདུ་བྱེད་འགག འདུ་བྱེད་འགགས་པས་ཞེས་སོགས་ལུགས་ལྡོག་གི་རྣམ་གཞག་
གསུངས་པའི་ཕྱིར། ཟེར་བ་ལ་ཁ་ཅིག དེ་ནི་མ་རིག་པ་སྤངས་ན་དེ་དག་སྤངས་
པས་ཁྱབ་ཅེས་པའི་དོན་ཡིན་པའི་ཕྱིར། ཞེས་ཟེར། དེ་ལ་ཁ་ཅིག དེ་འདྲའི་
དགྲ་བཅོམ་པ་ཆོས་ཅན། དེར་ཐལ། དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན།
ཁྱོད་ལས་ཉོན་གྱིས་འཕངས་པའི་རྣམ་ཤེས་ལུས་སོགས་སྤངས་པའི་གང་ཟག་ཡིན་
པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་ཀྱི་རྒྱུད་ལ་དེ་ཡོད་པའི་
ཕྱིར༑ རྟགས་བསྒྲུབས་པ་ལྟར་རོ། །ཟེར། ཡང་ཁ་ཅིག རྟེན་འབྲེལ་བཅུ་
གཉིས་ཀྱི་ནང་ཚན་གྱི་རྣམ་ཤེས་སོགས་དེ་དག་སྤོང་བ་ལ་མ་རིག་པ་སོགས་སྔ་
མ་རྣམས་སྤོང་དགོས་པའི་དོན་ཡིན་ཟེར། དེ་ལ་ཁ་ཅིག དམན་ལམ་སྔོན་མ་
སོང་གི་ཐེག་ཆེན་མཐོང་ལམ་བར་ཆད་མེད་ལམ་པ་ཆོས་ཅན། ཁྱོད་ཀྱི་བཅུ་
གཉིས་ཀྱི་ནང་ཚན་གྱི་མ་རིག་པ་སྤངས་པར་ཐལ། དེའི་ནང་གི་ལས་དང་སྐྱེ་
བ་སྤངས་པའི་གང་ཟག་ཡིན་པའི་ཕྱིར་ཏེ། ལས་ཉོན་གྱིས་འཕངས་པའི་སྐྱེ་བ་
སྤངས་པའི་གང་ཟག་ཡིན་པའི་ཕྱིར་ཏེ། བྱང་འཕགས་ཡིན་པའི་ཕྱིར། ཁྱབ་
སྟེ༑ རྒྱུད་བླ་མ་ལས། འཕགས་པས་རྒ་དང་ན་བ་དང་། ། སྐྱེ་བའི་སྡུག་བསྔལ་
རྩད་ནས་སྤངས། །ལས་དང་ཉོན་མོ་ངས་དབང་གིས་སྐྱེ། ། དེ་ལ་དེ་མེད་ཕྱིར་
དེ་མེད། །ཅེས་གསུངས་པའི་ཕྱིར། ཟེར།
རང་གི་གོ་ཚོད་ནི། དགྲ་བཅོམ་པའི་རྒྱུད་ལ་སྡུག་ཀུན་ཡོད་པར་ལུང་གིས་
གྲུབ་ཅིང་། དེ་ལྟ་ནའང་སྡུག་ཀུན་སྤངས་པ་མི་འགལ་ཏེ། སྡུག་ཀུན་གྱི་རྩ་བ་བདག་
འཛིན་སྤངས་པ་དང༌། ད་ལྟ་འཁོར་བར་གནས་ཀྱང༌། སླར་འཁོར་བར་སྐྱེ་བའི་

ཚད་མ་གཞན་ཕན་རྒྱ་མཚོ། 165
ནུས་པ་སྲེད་པ་སྤངས་པས་འབྲས་བུ་དེ་དག་ཀྱང་སྤངས་ཞེས་ཁས་བླང་བར་བྱས་ན།།
གྲོལ་མེད་མ་ཡིན་ཞེས་སོགས་དང་འབྱོར་རམ་སྙམ་པ་དང་། བྱང་འཕགས་ཀྱི་སྐབས་
ཀྱི་ལུང་དོན་ནི། ལས་ཉོན་གྱི་སྐྱེ་བ་རྒྱུན་ཆད་པ་ལ་སྤངས་པའི་སྒྲས་བཏགས་ནས་
བསྟན་པ་ཡིན་ནམ་སྙམ་སྟེ། བློ་ལྡན་རྣམས་འདིར་ཡང་ལྗགས་རིང་སྐྱོད་འཚལ་
ལོ༑ ༑ འོ་ན། འཇིག་ལྟའི་དོན་ཇི་ལྟར་ཞེ་ན། རང་རྒྱུད་ལྡན་གྱི་གང་ཟག་ལ་
དམིགས་ནས་རང་སྐྱ་ཐུབ་པའི་ངའོ་སྙམ་དུ་འཛིན་པའི་ཤེས་རབ་ཉོན་མོངས་ཅན་
ལ་བྱ་སྟེ། བདེ་བར་གྱུར་ཅིག་ཅེས་སོགས་རྐང་པ་བཞི་བྱུང་བའི་ཕྱིར་དང་། ཊིཀ་
ཆེན་ལས། གང་ཟག་ཕ་རོལ་པོ་ཕུང་པོ་ལ་བཏགས་ཙམ་མ་ཡིན་པའི་རང་དབང་
བར་འཛིན་པ་ནི་གང་ཟག་གི་བདག་འཛིན་ཡིན་ཀྱང་། འཇིག་ལྟ་མ་ཡིན་ནོ། །ཞེས་
གསུངས་པའི་ཕྱིར། འདི་ལ་ངར་འཛིན་པ་དང་། ང་ཡིར་འཛིན་པའི་འཇིག་ལྟ་
ཡོད་པ་རྣམས་འཇུག་འགྲེལ་ལས་ཤེས་པར་བྱའོ། །འཇིག་ལྟ་དེ་སྤོང་ཚུལ་ཇི་ལྟ་
བུ་ཞེ་ན། དེ་དང་འཛིན་སྟངས་དངོས་སུ་འགལ་བའི་ཞེན་ཡུལ་སུན་ཕྱུང་བའི་སྒོ་
ནས་སྤོང་དགོས་ཀྱི། འཛིན་སྟངས་ཐ་དད་པ་ཙམ་གྱིས་སྤོང་མི་ནུས་པའི་ཕྱིར། ཞེས་
སྟོན་པ་ལ། འདོད་ཆགས་ཁོང་ཁྲོ་ཕན་ཚུན་དུ། །ཞེས་སོགས་རྐང་པ་གཉིས་དང་།
འགལ་བ་གང་ཡིན་འདིར་བཤད་བྱ། ། ཞེས་སོགས་རྐང་པ་བཞི་བྱུང་། ཡོན་ཏན་
སྐྱོན་དང་རྗེས་འབྲེལ་བའི། །ཞེས་སོགས་རྐང་པ་བཞི་ལས། ཡུལ་ཡོན་ཏན་དུ་
འཛིན་པའི་འདོད་ཆགས་དང་སྐྱོན་ཅན་དུ་འཛིན་པའི་ཞེ་སྡང་སྤོང་བ་ལ་ཡང་། དེའི་
ཞེན་ཡུལ་སུན་ཕྱུང་བའི་སྒོ་ནས་སྤོང་དགོས་པར་ཐལ། འདིའི་ཐད་ཀྱི་ཊིཀ་ཆེན་
ལས༑ ཆགས་པ་འདི་ཡི་ཡུལ་བདག་དེ་སྐྱོན་མེད་པ་ཡིན་པ་རིག་པས་སུན་ཕྱུང་

166 ཚད་མ་གཞན་ཕན་རྒྱ་མཚོ།
བ་མེད་པར་ནི་ཆགས་པ་དེ་སྤོང་བར་ནི་ནུས་པ་མ་ཡིན་ཏེ། ཡོན་ཏན་སྐྱོན་དང་
རྗེས་འབྲེལ་བའི། །འདོད་དང་སྡོང་སོགས་སྤོང་བ་ནི། སྐྱོན་ཡོན་དེ་དག་ཡུལ་ལ་
མ་མཐོང་བས་ཡིན་གྱི། ཕྱི་རོལ་ཚེར་མ་འདོན་པ་ལ་སོགས་པའི་ཚུལ་གང་གིས་
ཀྱང་སྤོང་བ་མིན་པའི་ཕྱིར། ཞེས་གསུངས་པའི་ཕྱིར། འདོད་ན། ཆགས་སྡང་
གི་དངོས་གཉེན་ཡོད་པར་ཐལ་ལོ། ། ཞེ་ན། ལུང་དེའི་དོན་ནི། ཆགས་སྡང་དེ་
དག་གི་རྩ་བའི་རྒྱུ་བདག་འཛིན་གྱི་ཡུལ་སུན་མ་ཕྱུང་བར། བདག་འཛིན་སྤོང་མི་ནུས།
དེ་ལྟར་རྩ་བ་མ་སྤངས་པར། དེ་དག་སྤོང་མི་ནུས་ཞེས་པའི་དོན་ཡིན་ནམ་སྙམ།
འདི་ཡུལ་སུན་དབྱུང་ཞེས་སོགས་ལ་དེའི་ཡུལ་སུན་མ་ཕྱུང་བར་དེ་དངོས་སུ་སྤོང་
མི་ནུས་པ་ལ་འཆད་དགོས་པར་ཡང་བཤད་དགོས་སོ།། །།
བཞི་པ་ལམ་བདེན་གྱི་རྣམ་པ་སྟོན་པ་ལ། བཤད་ཟིན་ལམ་དེ་གོམས་པ་ལས།།
ཞེས་པ་ནས། ལོག་པའི་རྣམ་རྟོག་མེད་པར་ནི། །བདེ་བ་ལས་ཀྱང་འདོད་མི་འགྱུར།།
ཞེས་པའི་བར་བྱུང༌། །
གཉིས་པ་སྟོན་པ་ལ། སྐྱོབ་ལས་ཞེས་སོགས་བྱུང་། དོན་ནི་གཞན་རྣམས་
སླ༑ ཕྱི་མ་ནི་མཁྱེན་པ་གསུམ་པོ་དེས་རིམ་པ་བཞིན་ཕྱི་རོལ་པ་དང་། སློབ་པ་
དང་མི་སློབ་པ་ཉན་རང་ལས་ཁྱད་པར་དུ་བྱེད་དོ། །ཞེས་པའི་དོན་དང་། མཁྱེན་
པ་བརྟན་པ་ནི། མཁྱེན་པ་མི་ཉམས་པ་ལ་བྱས་ན་སློབ་པ་འཕགས་པ་ཐམས་ཅད་
ལའང་ཡོད། ཇི་ལྟར་གཞལ་པ་ལ་ཚད་མས་མི་གནོད་པ་ལ་བྱས་ནའང་དེ་ལྟར་གནས།
པས༑ བདག་འཛིན་གྱི་གནོད་པས་མི་བསྐྱོད་པར་བརྟན་པ་ལ་བྱས་ན་འགྲིག་གམ་
སྙམ་སྟེ། སློབ་པ་འཕགས་པ་རྣམས་ལ་རྗེས་ཐོབ་ཏུ་བདག་འཛིན་གྱིས་ཅུང་ཟད་

ཚད་མ་གཞན་ཕན་རྒྱ་མཚོ། 167
གནོད་ཀྱང་ཡུན་དུ་མི་གནས་པར། ས་རློན་ལ་ནི་མེ་བཞིན་ནོ། །ཞེས་པས་བསྟན་
པའི་ཕྱིར་དང་། མི་སློབ་པ་ལ་དེ་འདྲའི་དོགས་པ་མེད་པའི་ཕྱིར། འོན་ཀྱང་། ཊིཀ་
ཆེན་དུ། མཁྱེན་པ་བརྟན་པར། ཁྱོད་ཀྱིས་བསྟན་པའི་དོན་དེ་དག་ལ་ཚད་མས་
གནོད་པ་ཅུང་ཟད་ཀྱང་མེད་པར་གྲུབ་པའི་ཕྱིར། ཡང་ན་རྟོག་པ་དེ་དག་སླར་ལྡོག་
མི་སྲིད་པའི་ཕྱིར་རོ། ། ཞེས་གསུངས་པར་དཔྱད་དཀའོ།།
གསུམ་པ་སྟོན་པ་ལ། གཞན་དོན་མཁྱེན་སྦྱོར་ཞེས་སོགས་རྐང་པ་གཅིག་
བྱུང་༑ དོན་ནི། སྟོན་པ་སངས་རྒྱས་ཆོས་ཅན། གཞན་དོན་མ་ལུས་པར་མཁྱེན་
པར་སྦྱོར་ཞིང་གོམས་པར་བྱེད་པའི་སྟོན་པ་བདག་མེད་རྟོགས་པའི་ཤེས་རབ་སྔོན་
དུ་སོང་སྟེ། རྟོགས་པ་གསུམ་ལྡན་གྱི་བདེ་གཤེགས་མངའ་བའི་ཕྱིར། །
བཞི་པ་སྟོན་པ་ལ། དེ་ལས་བརྩེ་ཡིན་ཞེས་སོགས་རྐང་པ་གཉིས་བྱུང་།
དོན་ནི། དེ་ཆོས་ཅན། བརྩེ་བ་སྔོན་དུ་སོང་སྟེ། གསལ་བ་དེ་གོམས་པར་མཛད་
པ་མཐར་ཕྱིན་པའི་སྐྱེས་བུ་ཡིན་པའི་ཕྱིར་ཏེ། དེ་ལྟ་བུའི་ཤེས་རབ་ཡུན་དུ་གོམས་
པ་མཐར་ཕྱིན་པ་ལ་སྙིང་རྗེ་ངེས་པར་དགོས་པའི་ཕྱིར་ཏེ། སྙིང་རྗེའི་དབང་གིས་
རང་དོན་གྲུབ་ཀྱང༌། གཞན་གྱི་ངོར་ཆོས་སྟོན་པ་སོགས་ཀྱི་མཛད་པ་མི་འདོར།།
དེ་མི་འདོར་བ་ལ་བདག་འཛིན་གྱི་བག་ཆགས་སྤང་དགོས། དེ་ལ་གོང་དུ་བཤད་
པ་ལྟར། བདག་མེད་རྟོགས་པའི་ཤེས་རབ་སྙིང་རྗེ་དང་འབྲེལ་དགོས་པའི་ཕྱིར།
ཞེས་སྟོན་པ་ལ། གཞན་དོན་ངོར་ཞེས་སོགས་རྐང་པ་གཅིག་བྱུང༌། །
ལྔ་པ་སྟོན་པ་ལ། བརྩེ་བས་ལེགས་དང་ཞེས་སོགས་རྐང་པ་གསུམ་བྱུང་།
དོན་ནི། དེ་ཆོས་ཅན། ཚད་མའི་སྐྱེས་བུ་མཐར་ཐུག་ཡིན་ཏེ། རྒྱུ་མཚན་གང་གི་

168 ཚད་མ་གཞན་ཕན་རྒྱ་མཚོ།
ཕྱིར་ན། བརྩེ་བ་མཐར་ཕྱིན་པས་གདུལ་བྱ་ལ་ལེགས་པ་འབའ་ཞིག་སྒྲུབ་པ་དང་།
ཡེ་ཤེས་མཐར་ཕྱིན་པས་ཉིད་ཀྱིས་གཟིགས་པ་ཇི་བཞིན་དུ་བདེན་པ་འབའ་ཞིག་གསུང་
པ་དང་། མཐར་ཕྱིན་པ་དེ་གཉིས་སྒྲུབ་བྱེད་ཐབས་ཤེས་གཉིས་སྔོན་དུ་སོང་བ་མཐར་
ཕྱིན་པ་དང་བཅས་པའི་སྐྱེས་བུ་ཡིན་པའི་ཕྱིར། །
གཉིས་པ་དེ་ལྟར་ཚད་མའི་སྒོ་ནས་བསྟོད་པའི་དགོས་པ་བསྟན་པ་ལ། དེ་
ལྟའི་དངོས་སྟོན་ཞེས་སོགས་ལྷག་མ་རྣམས་བྱུང་། དོན་ནི། དེ་ལ་དགོས་པ་ཡོད་
དེ༑ སྟོན་པ་དེ་ཡི་བསྟན་པ་གསུང་རབ་ཉིད་ལས་ཚད་མའི་དེ་ཉིད་ཡོངས་སུ་རྫོགས་
པར་བསྟན་པ་གྲུབ་པའི་ཕྱིར་དུ་ཡིན་པའི་ཕྱིར་ཏེ། མདོ་ལས། མིག་གི་རྣམ་པར་
ཤེས་པ་དང་ལྡན་པས་སྔོན་པོ་ཤེས་ཀྱི་སྔོན་པོའོ་སྙམ་དུ་མ་ཡིན་ནོ། །ཞེས་དང་།
སོ་སོར་རང་གི་རིག་པར་བྱ་བ་ཞེས་དང༌། ཆོས་རྣམས་ལ་ཞེས་སོགས་ཀྱིས་བསྟན་
པར་མ་ཟད། རྗེས་དཔག་ཀྱང་ཚད་མར་མ་ཟློག་པའི་ཕྱིར་དང་། གང་ཅུང་ཟད་
སྐྱེ་བའི་བདག་ཉིད་ཅན། དེ་ཐམས་ཅད་ཞེས་སོགས་དུ་མར་རྗེས་དཔག་འདིའི་རྟེན་
གྱི་རྟགས་སྦྱོར་གྱི་དབྱེ་བའང་ཆེས་མང་དུ་གསུངས་པ་མཐོང་བའི་ཕྱིར་དང་། བསྒྲུབ་
བྱའི་ཆོས་འགགས་པའི་ཆོས་ཅན་གྱིས་སྐྱེ་བའི་ཆོས་ཅན་ལ་ཁྱབ་པ་གསལ་བར་བསྟན་
པའི་ཕྱིར། མེད་ན་མི་འབྱུང་བའི་འབྲེལ་བ་ཡང་གསལ་བར་བསྟན་པ་དང་། དེ་
འདྲའི་འབྲེལ་བའི་མཚན་ཉིད་ཅན་གྱི་རྟགས་ནི་རྗེས་དཔག་གི་རྟེན་ཡིན་པའི་ཕྱིར།
རྗེས་དཔག་གསལ་བར་བསྟན་པར་གྲུབ་བོ། །ཞེས་སྟོན་པ་ལ། གཞུང་དེ་རྣམས་བྱུང་།
ཡང་དག་གཏན་ཚིགས་དང་རྗེས་དཔག་ལ་སྙིང་པོ་མེད་པར་འདོད་པ་རྣམས། མདོ་
དང་བསྟན་བཅོས་འདི་དག་གིས་ལེགས་པར་བཀག་པ་ཡིན་ནོ། །གཏན་ཚིགས་

ཚད་མ་གཞན་ཕན་རྒྱ་མཚོ། 169
ཀྱི་རིག་ལམ་འཆད་པའི་སྐབས་སུ་དོགས་པ་འདི་ལྟར་ཤར་ཏེ། དུས་མཐའི་སྐད་
ཅིག་མ་ཡིན་ན། སོ་སོ་སྐྱེ་བོ་རྣམས་ཀྱིས་མངོན་སུམ་དུ་མི་རྟོགས་པས་ཁྱབ་པ་དང་།
སྒྲ་མི་རྟག་སྒྲུབ་ཀྱི་རྟགས་ཡང་དག་འགོད་པ་སྐབས་སུ་བབས་པའི་གང་ཟག་ཡིན་ན།
སྒྲ་མི་རྟག་པར་ཚད་མས་ངེས་ཁ་མ་ཡིན་པས་ཁྱབ་པ་སོགས་དེང་སང་ཐམས་ཅད་
ཁས་ལེན་ན། སྒྲ་མི་རྟག་སྒྲུབ་ཀྱི་རྟགས་ཡང་དག་གི་རྟགས་སྦྱོར་གྱི་ནང་ཚན་སྒྲ་
ཆོས་ཅན་ཞེས་བཀོད་ནས་མི་རྟག་སྟེ་ཞེས་མ་བཀོད་པའི་བར་གྱི་རྟགས་ཡང་དག་
འགོད་པ་སྐབས་སུ་བབས་པའི་གང་ཟག་ཡོད་དམ་མེད། ཡོད་ན། དེ་འདྲའི་གང་
ཟག་དེ་སྒྲ་མི་རྟག་པར་སྒྲུབ་པའི་རྟགས་ཡང་དག་འགོད་པ་སྐབས་སུ་བབས་པའི་གང་
ཟག་ཡིན་དགོས་ལ། དེ་ལྟར་ན། དེ་ལ་སྒྲ་མི་རྟག་པར་སྒྲུབ་པའི་རྟགས་ཡང་དག་
གི་རྟགས་སྦྱོར་བཀོད་དམ་མ་བཀོད། མ་བཀོད་ན། དེ་རྟགས་ཡང་དག་འགོད་
པ་སྐབས་སུ་བབས་པའི་གང་ཟག་མ་ཡིན་པར་འགྱུར་ཞིང་། བཀོད་ན་དེའི་ཚེ། ཆོས་
ཅན་སྨོས་པ་ཙམ་ལས་དེའི་ཚེ་བསྒྲུབ་བྱའི་ཆོས་དང་སྒྲུབ་བྱེད་གཉིས་བཀོད་མ་ཟིན་
པས་རྟགས་ཡང་དག་གི་རྟགས་སྦྱོར་མ་གྲུབ་པའི་ཕྱིར་ན་ཁས་ཇི་ལྟར་བླང༌། དེ་
འདྲའི་གང་ཟག་མེད་ན། སྒྲ་མི་རྟག་པར་སྒྲུབ་པའི་རང་དོན་སྒྲུབ་ཀྱི་རྟགས་ཡང་
དག་འགོད་པ་སྐབས་སུ་བབས་པའི་གང་ཟག་དེས་སྨྲས་པའི་སྒྲ་ཆོས་ཅན་ཞེས་པའི་
ཚིག་མེད་དགོས་ལ། དེ་ལྟར་ན་དེས་སྨྲས་པའི་སྒྲ་ཆོས་ཅན། མི་རྟག་སྟེ་བྱས་པའི་
ཕྱིར་ཞེས་པའི་རྟགས་སྦྱོར་ཡང་མེད་དགོས་པར་འགྱུར་ཞིང་ཐུབ་པའི་གནས་མེད།
དེ་འདྲའི་ཚིག་ཡོད་ན། དེ་འདྲའི་ཚིག་སྨྲས་མ་ཐག་པའི་སྐབས་དེར་མི་རྟག་སྟེ་ཞེས་
བཀོད་གྲུབ་བམ་མ་གྲུབ། མ་གྲུབ་ན་ཁས་བླངས་ལ་གནོད་ཅིང་། གྲུབ་ན། དེས་

170 ཚད་མ་གཞན་ཕན་རྒྱ་མཚོ།
སྨྲས་པའི་སྒྲ་ཆོས་ཅན་ཞེས་པའི་ཚིག་དང་མི་རྟག་སྟེ་ཞེས་པའི་ཚིག་གཉིས་པོ་དེ་ཅིག་
ཅར་དུ་གྲུབ་པར་ཐལ་བ་དང་། རྟགས་ཡང་དག་གི་རྟགས་ཆོས་དོན་གསུམ་ཅིག་
ཅར་དུ་བཀོད་པར་ཁས་ལེན་དགོས། དེ་ལྟར་ན་སྒྲ་ཆོས་ཅན། མི་རྟག་སྟེ། བྱས་
པའི་ཕྱིར་ཞེས་སྨོས་མི་རིགས་པར། སྒྲ་ཆོས་ཅན་ཞེས་པ་ཙམ་ནས་རྟགས་ཆོས་
གཉིས་ཀ་བཀོད་གྲུབ་པར་ཁས་ལེན་དགོས་ན་འདི་ལ་ཁས་ཇི་ལྟར་བླང་། གཞན་
ཡོང་༑ མ
རྗོད་བྱེད་ཀྱི་ཚིག་ཐམས་ཅད་དུས་ཅིག་ཅར་དུ་སྨྲ་བར་མི་ནུས་ན་སྒྲ་མི་རྟག་
ཅེས་པ་ཙམ་ལ་ཡང་སྒྲ་ཞེས་སྨྲས་ནས་མི་རྟག་ཅེས་མ་སྨྲས་པའི་སྐབས་འབྱེད་དགོས་
པ་སོགས་སྐད་ཅིག་མའི་ཆ་དུ་མ་ཡོད་པས་སྒྲ་མི་རྟག་སྒྲུབ་ཀྱི་རྟགས་ཡང་དག་འགོད་
པ་སྐབས་སུ་བབས་པའི་གང་ཟག་དེ་དུས་མཐའི་སྐད་ཅིག་མར་ཁས་ལེན་པའི་ཐབས་
ཅི་ཡོད། གལ་ཏེ་མི་ལེན་ན། དེ་འདྲའི་གང་ཟག་ལ་སྐད་ཅིག་མ་ཆ་དུ་མ་འབྱེད་
དགོས་པས་སྒྲ་མི་རྟག་པར་ཚད་མས་ངེས་པ་ལ་སྐད་ཅིག་མ་དུ་མ་ཡོད་པའང་སྐད་
ཅིག་མ་གཅིག་ཙམ་ཡོད་པ་སོགས་མང་དུ་ཡོད་པས། དེ་འདྲའི་གང་ཟག་ཡིན་ན།
དེ་ལྟར་ཚད་མས་ངེས་ཁ་མ་ཡིན་པས་ཁྱབ་པ་ཁས་བླང་དུ་མི་རུང་ཞིང་། གཞན་
ཡང་༑ སྒྲ་མི་རྟག་པར་སྒྲུབ་པའི་རྟགས་ཡང་དག་བགོད་པ་སྐབས་སུ་བབས་པའི་
གང་ཟག་དེ་སོ་སོ་སྐྱེ་བོ་རྣམས་ལ་མངོན་སུམ་དུ་སྣང་ངམ་མ་སྣང་། སྣང་ན་སླ་ཞིང་།
མ་སྣང་ན་སྒྲ་མི་རྟག་པར་སྒྲུབ་པའི་རྟགས་ཡང་དག་འགོད་པ་སྐབས་སུ་བབས་པའི་
གང་ཟག་དེ་མིག་ཤེས་མངོན་སུམ་གྱིས་མཐོང་བའི་སོ་སོ་སྐྱེ་བོ་ཡང་མེད་དགོས་ལ།
དེ་ལྟར་ན། འཆི་ཁ་མའི་སེམས་ཅན་དང་ཞིག་ཁ་མའི་བུམ་པ་སོགས་ཀྱང་མངོན་
སུམ་གྱིས་མཐོང་བའི་སེམས་ཅན་མེད་པར་ཁས་ལེན་དགོས་པས་ཐ་སྙད་ཀྱི་རྣམ་

ཚད་མ་གཞན་ཕན་རྒྱ་མཚོ། 171
གཞག་ཐམས་ཅད་འཇིག་པར་འགྱུར་ཞིང་། འདི་དག་ལ་སོགས་ཏེ་དགག་སྒྲུབ་
བྱ་བའི་གནས་དང་སྔར་མ་གྲགས་པའི་ཟབ་གནད་ཁྱད་པར་ཅན་འགའ་ཞིག་བཤད་
དུ་ཡོད་ཀྱང་ཡི་གེས་འཇིགས་ནས་མ་སྤྲོས་སོ། །
དེས་ན། སྤྱིར་གྱི་རང་གཞན་གྱི་གྲུབ་མཐའ་མཐའ་དག་ལ་གྱ་ཚོམས་སུ་སྨོད་
པ་དང་སྐུར་བ་འདེབས་པ་སོགས་མི་རིགས་ཏེ། མགོན་པོ་བྱམས་པས། མི་རིགས་
པ་ཡི་གཟུགས་ལའང་མི་རིགས་ན། ། ཐེ་ཚོམ་ཟ་བའི་གཟུགས་ལ་སྨོས་ཅི་དགོས།།
དེ་བས་བཏང་སྙོམས་བཞག་ལེགས་ཉེས་པ་མེད། །ཅེས་གསུངས་པའི་ཕྱིར། །དེར་
མ་ཟད། མུ་སྟེགས་ཀྱི་སྟོན་པ་རྫོགས་བྱེད་ལ་སོགས་པ་དྲུག་ཀྱང་སེམས་ཅན་གྱི་
དོན་དུ་སངས་རྒྱས་ཉིད་ཀྱིས་སྤྲུལ་བར་གསུངས་ཏེ། བདེན་སྨྲའི་མདོ་ལས། ཡིད་
བཞིན་ནོར་དང་མཆིང་བུ་ཕྲད་གྱུར་བ། །བདེན་པའི་ཚུལ་དུ་ནམ་ཡང་འབྱུང་བ་མེད།།
དེ་བཞིན་སངས་རྒྱས་རིན་ཆེན་མུ་སྟེགས་ཅན། །ཞིང་གཅིག་ཏུ་ནི་ནམ་ཡང་འབྱུང་
བ་མེད། །མུ་སྟེགས་ཅན་སྒོ་འདི་ཀུན་བསམ་གཏན་དང་། །མངོན་ཤེས་དབང་
གྱུར་ཐབས་མཁས་ཡིན་ཤེས་བགྱིས། ། ཤེས་རབ་ཐབས་ཀྱི་སྤྱོད་པས་བློ་ལྡན་རྣམས།།
རྣམ་པར་འཕྲུལ་པ་སྣ་ཚོགས་སྟོན་པར་བྱེད། །ཅེས་དང་། རབ་ཏུ་ཞི་བ་རྣམ་པར་
ངེས་པ་ཆོ་འཕྲུལ་གྱི་མདོ་ལས་ཀྱང་། སེངྒེ་ཆེན་པོའི་མདུན་དུ་རི་དྭགས་ཕྲ་མོ་མི་
གནས་པ་བཞིན་དུ་དེ་བཞིན་གཤེགས་པའི་མདུན་དུ་མུ་སྟེགས་ཅན་གནས་པར་མི་
ནུས་མོད་ཀྱི། སེམས་ཅན་སྨིན་པར་བྱ་བའི་དོན་དུ་དེ་བཞིན་གཤེགས་པ་ཉིད་ཀྱིས་
བྱིན་གྱིས་བརླབས་པ་ནི་མ་གཏོགས་སོ། །ཞེས་སོགས་རྒྱ་ཆེར་གསུངས་པས། དེ་
དག་གི་རིང་ལུགས་ལའང་སྨད་པར་མི་བྱ་ཞིང་། བསྟན་པའི་གསལ་བྱེད་དུ་དགག་

172 ཚད་མ་གཞན་ཕན་རྒྱ་མཚོ།
སྒྲུབ་བྱ་བ་དང་། དགོས་པ་ཁྱད་པར་ཅན་ཡོད་ན་ཚིག་ཙམ་གྱིས་སྨོད་པ་ལ་མཐའ་
མ་བཀག རང་སྡེའི་གྲུབ་མཐའ་སྨྲ་བའི་གཞུང་ལུགས་མི་འདྲ་བ་རྣམས་ཀྱང་སྟོན་
པ་ཉིད་དང་། དེ་ཉིད་ཀྱི་བསྟན་པ་འཛིན་པའི་སྐྱེས་ཆེན་རྣམས་ཀྱིས་གདུལ་བྱ་སོ་
སོའི་སྐལ་བ་དང་འཚམས་པར་གསུངས་ཤིང་བཀྲལ་བར་ཤ་སྟག་པས་ཐམས་ཅད་
ཀྱང་ཐར་པ་དང་ཐམས་ཅད་མཁྱེན་པ་ཐོབ་བྱེད་ཀྱི་ཐབས་ཁོ་ན་ཡིན་ལ། དེང་སང་ནི། །
ཀུན་མཁྱེན་ལྔ་པས། ཚེ་འདིར་སྦྱངས་ཤིང་ཤེས་ལ་ཐ་མལ་ཟེར། །ཐོས་བྲལ་མ་
བསླབས་སྐྱེས་བུ་དམ་པར་བལྟ། །གསེར་དང་སྣག་ཚ་བསྲེ་བའི་རྒྱལ་ཁམས་འདི།།
ཡུལ་དབུས་ཟེར་ཡང་ཀླ་ཀློའི་གྲོང་ཁྱེར་འདྲ། །ཞེས་གསུངས་པ་ལྟར་ཐོས་བསམ་
གྱིས་བརྡར་ཤ་མ་བཅད་པར་དང་པོ་ཉིད་ནས་གྲོལ་གྲོལ་བའི་ཆེན་པོར་རློམ་པ་ཤིན་
ཏུ་མང་བས་དེ་དག་གིས་ནི་མཚན་ཉིད་ཀྱི་ཐེག་པ་ལ་སྙིང་པོ་ཅི་ཡང་མེད་དོ་ཞེས་སྐད་
གསང་མཐོན་པོས་སྨྲ་བར་བྱེད་པ་ནི་རང་མཚང་སྟོན་པ་ལས་ཅི། དཀའ་རབ་འབྱམས་
ལ་སྦྱངས་པའི་ཐུགས་ཁུར་གྱིས་ལྕི་བ་རྣམས་ཀྱང་གྲུབ་མཐའ་འོག་མ་རྣམས་ལ་ཐོས་
བསམ་གྱིས་པར་དགོས་མེད་དུ་སྨྲ་བ་ནི་གསུང་རབ་གདམས་པར་འཆར་བའི་གནད་
ཅི་ཡང་མ་རྟོགས་པས་ནོངས་སོ། །འོན་ཀྱང་བློ་གྲོས་ཀྱི་རྩལ་ཞན་པས་ཐོས་བསམ་
མི་ནུས་པ་ཞིག་ཡིན་ཀྱང་ད་ལྟ་འདི་དག་ལྟ་མི་ནུས་ཀྱི་སླར་འདི་བདག་གིས་ཤེས་པར་
བྱའོ་སྙམ་དུ་མ་བྱས་པར་གཞུང་ལུགས་འདི་དག་གིས་བདག་ལ་མི་མཁོའོ་སྙམ་སྟེ་
བསྒྱུར་ན་དམ་པའི་ཆོས་དེ་སྤངས་པར་འགྱུར་བས་ཆོས་སྤོང་གི་སྒྲིབ་པ་ཤིན་ཏུ་ལྕི་
བར་འཇམ་མགོན་བླ་མས་བྱང་ཆུབ་ལམ་གྱི་རིམ་པར་རྒྱས་པར་གསུངས་ཤིང་། ལུང་
གི་ཆོས་གང་སྤངས་ཀྱང་དེའི་བརྗོད་བྱར་གྱུར་པའི་རྟོགས་པའི་ཆོས་རྣམ་སྤངས་པར་

ཚད་མ་གཞན་ཕན་རྒྱ་མཚོ། 173
འགྱུར་ཞིང་། དེ་སྤངས་པས་དེ་རྒྱུད་ལྡན་གྱི་དགེ་འདུན་དང་སངས་རྒྱས་ཀྱང་སྤངས་
པར་འགྱུར་བའི་ཕྱིར་ན་དཀོན་མཆོག་གསུམ་སྤངས་པས་ཉེས་པ་ཤིན་ཏུ་ལྕི་སྟེ། ཏིང་
འཛིན་རྒྱལ་པོ་ལས། གང་གིས་འཛམ་བུའི་གླིང་འདིར་ནི། །མཆོད་རྟེན་ཐམས་
ཅད་བཤིག་པ་བས། །དམ་པའི་ཆོས་ནི་སྤོང་བྱེད་པ། ། སྡིག་པ་དེ་ནི་ཆེས་ཁྱད་
འཕགས༑ ༑ཞེས་དང་། གང་གིས་འཛམ་བུའི་གླིང་འདི ར་ནི། །དགྲ་བཅོམ་
ཐམས་ཅད་གསོད་པ་བས། །དམ་པའི་ཆོས་ནི་སྤོང་བྱེད་པ། །སྡིག་པ་དེ་ནི་
ཆོས་ཁྱད་འཕགས། །ཞེས་གསུངས། དོན་གྱི་དབང་འདི་གཟིགས་ནས། རྗེ་
ཐམས་ཅད་མཁྱེན་པས། བསྟན་པ་ཐམས་ཅད་འགལ་མེད་རྟོགས་པ་དང་།།
གསུང་རབ་མ་ལུས་གདམས་པར་འཆར་བ་དང་། །རྒྱལ་བའི་དགོངས་པ་བདེ་
བླག་རྙེད་པ་དང་། །ཉེས་སྤྱོད་ཆེན་པོའི་གཡང་ས་ལས་ཀྱང་བསྲུང་། ། ཞེས་
གསུངས་སོ། ། སྤྱི་ཙམ་དུ་མ་ཟད་བྱེ་བྲག་བོད་འདིར་རྒྱུ་འབྲས་ཀྱི་གཞུང་ལུགས་
དང་གྲུབ་མཐའི་སྲོལ་འཐད་ལྡན་མི་འདྲ་བ་ཡང་ཤིན་ཏུ་མང་ཞིང་གྲུབ་མཐའ་
གཅིག་པ་རེ་རེ་ལས་ཡང་སྐྱེས་ཆེན་གོང་མ་རྣམས་ཀྱིས་གསུངས་པའི་ཁས་བླངས་
དང་ཡིག་རྒྱུན་མི་འདྲ་བ་བསམ་གྱིས་མི་ཁྱབ་པས་རང་རང་གི་ཁས་བླངས་དང་
མི་མཐུན་པ་རྟགས་སུ་བཀོད་དེ་ཕྱོགས་ལྷུང་གིས་སྨོད་པ་དང་སྤོང་བ་ནི་ཤིན་ཏུ་
མི་རིགས་སོ། །འོན་ཀྱང་དག་སྣང་ཕྱོགས་མེད་དུ་རྒྱས་པས་གཞུང་ལུགས་མཐའ་
དག་ལ་ཐོས་བསམ་གྱི་སྒོ་ནས་སྒྲོ་འདོགས་གཅོད་པ་ལེགས་མོད། དག་སྣང་
ཡིན་ཞེས་རྟོག་དཔྱོད་ཅི་ཡང་མ་བྱས་པར་ཚིག་དོན་ལ་ཡིད་རྟོན་པ་ནི་མ་ཡིན་
ཏེ༑ བཅོམ་ལྡན་འདས་ཀྱིས། དགེ་སློང་དག་གམ་མཁས་རྣམས་ཀྱིས། །བསྲེགས་

174 ཚད་མ་གཞན་ཕན་རྒྱ་མཚོ།
བཅད་བརྡར་བའི་གསེར་བཞིན་དུ། ། ལེགས་པར་བརྟགས་ལ་ང་ཡི་བཀའ། །བླང་
བར་བྱ་ཡི་གུས་ཕྱིར་མིན། །ཞེས་དྲང་ངེས་ཀྱི་ཁྱད་པར་མང་བས་དཔྱད་དགོས་པར་
གསུངས་སོ།།
དེས་ན་བློ་གསལ་བ་རྣམས་ཀྱིས་གཞུང་ཆེན་མོ་འདི་དག་རྩ་འགྲེལ་དང་བཅས་
པར་ཐོས་བསམ་དང༌། ལྷག་པར་ལེའུ་གཉིས་པའི་རྩ་བ་བློར་ཆུད་པར་བགྱིས་ནས་
ཐལ་འཕྲེང་གང་ཡང་རུང་བ་ཞིག་གིས་ཁོག་ཕུགས་ཏེ་དེ་ཉིད་ཀྱི་ཟུར་རྒྱན་དུ་གསལ་
བྱེད་འདི་དག་གིས་དཀའ་གནད་རྣམས་གོ་བར་བྱས་ན་ལེགས་ཤིང་བརྟག་དཔྱད་
བགྱིས་ཏེ་རིག་པས་གནོད་ན་རང་རང་གི་ཡིག་ཆ་ལས་བཤད་ཀྱང་དོར་བ་ལས་གཞན་
དུ་ན་ཨ་ཕའི་ཕོར་པའི་དཔེ་བཞིན་བགྱིས་ན་མི་ལེགས་སོ།།
སྨྲས་པ། །
དམ་ཆོས་རྒྱ་མཚོའི་སྙིང་པོ་གཅིག་བསྡུས་པ། །
དཔལ་ལྡན་གྲགས་པའི་རིག་གཞུང་ཟབ་མོའི་གནད། །།
སྐལ་བཟང་ཐར་འདོད་རྣམས་ཀྱི་འཇུག་ངོགས་སུ། ། །
འགྲེལ་བྱེད་སྙིང་པོའི་ལེགས་བཤད་འདི་ན་བསྐྲུན། །
རིགས་གཟུགས་ལང་ཚོའི་རྣམ་འགྱུར་ཆེས་དམན་པས། །
འཁྲུལ་མེད་དམ་པའི་གསུང་བཞིན་བསྡེབས་པའི་ཚིག། །
ལེགས་ཀྱང་བསྟན་འཛིན་རྣམས་ཀྱི་སྤྱན་ལམ་དུ། །།
འབབ་པའི་ངོ་མཚར་སྐྱེས་སུ་སུ་ཞིག་འཛིན། །

ཚད་མ་གཞན་ཕན་རྒྱ་མཚོ། 175
ཟང་ཟིང་འབྱོར་བའི་དཔུང་གིས་མ་བཏེག་ཅིང་། །
གཞན་ངོ་འཁྲིད་པའི་མི་ཆོས་མ་ཤེས་ཕྱིར། །
དྲེགས་པས་མྱོས་པའི་སེར་སྐྱ་ཕལ་མོ་ཆེ། །
མགུ་བར་དཀའ་ཡང་བྱ་བའི་ཐབས་མ་མཆིས། །
འདུས་པའི་ཚོགས་ཆེ་འཛིན་གྲྭའི་གྲངས་མང་ཡང་
སྙིང་པོའི་ལེགས་བཤད་ཐོས་བསམ་རྣམ་དག་གིས
གཏན་ལ་འབེབས་པའི་གྲྭ་ས་ཆེས་དཀོན་པས། །
ལེགས་བཤད་འདི་དག་བཀའ་རྒྱར་བཞུགས་ཀྱི་དོགས།།
འོན་ཀྱང་ཡིད་གཞུངས་བློ་གསལ་ཆོས་ལྡན་གྱི། ། །
བགྱི་བར་བརྩོན་པས་གྲོལ་བ་དོན་གཉེར་རྣམས། །
དམ་ཆོས་ཉི་མ་ནུབ་རིར་ཕྱོགས་དུས་འདིར། །
སྙིང་སྟོབས་བསྐྱེད་ལ་བསྟན་པ་འཛིན་པར་རིགས། །
བདག་ནི་བློ་དམན་སྦྱངས་པའི་སྟོབས་ཆུང་ཡང་། །
ལམ་བཟང་དྲང་པོར་འབྱེད་པའི་བཤེས་གཉེན་གྱིས། །
བླང་དོར་གསུངས་པའི་འཕྲིན་ལས་འབབ་སྟེགས་ལས།།
ལེགས་བཤད་རྒྱ་མཚོར་འཇུག་ལ་སྤྲོ་བ་ཐོབ། །
རྗེ་བཙུན་བླ་མའི་མཁྱེན་རབ་ཆུ་གཏེར་ལས། ། །
ཟེགས་མར་འཕྱུར་བའི་ལེགས་བཤད་རྙོག་བྲལ་ཀླུང་། །
བདག་བློའི་ཡོལ་གོར་ལྷུང་ནས་ཆེས་རིང་ཀྱང་། །
མི་མངོན་འཛིན་མའི་འོག་གི་ཁྲོན་པ་བཞིན། ། །

176 ཚད་མ་གཞན་ཕན་རྒྱ་མཚོ།
གང་ལས་ཅུང་ཟད་སྙིང་པོར་དྲིལ་བའི་ཚིག ། །
ཐར་ལམ་གསལ་བྱེད་ཚད་མ་གྲུབ་པའི་གཞུང༌། །
འབྱེད་པའི་རྗོད་བྱེད་གཞན་ཕན་རྒྱ་མཚོ་ཞེས། ། །
ཁ་ཚང་དོན་འདྲིལ་ཡི་གེར་ཕབ་པ་འདི། །
སྐྱེས་སྟོབས་རིག་པས་མཆོག་དམན་ལམ་བཟང་ལ། །
འཇུག་འདོད་བློ་གསལ་གཞོན་ནུ་གང་དག་གིས། །
བསྐུལ་ཕྱིར་ཡིད་ཀྱི་རེ་བ་སྐོང་སླད་དུ། །
སྤེལ་བའི་བྱེད་པོ་རིག་བྱེད་དབང་པོ་འོ། །
ཞེས་ཚད་མ་གྲུབ་པའི་ལེའུའི་ཟུར་རྒྱན་གཞན་ཕན་རྒྱ་མཚོ་ཞེས་བྱ་བ་འདི་
ནི་སྔ་གོང་ངེས་པར་དོན་གྱི་ཆོས་གྲྭ་ཆེན་པོ་དཔལ་མངའ་རིས་གྲྭ་ཚང་ད་ཐོས་བས
གྱི་དུས་མཚན་བརྗོད་པར་དཀའ་བའི་བཤེས་གཉེན་ཆེན་པོ་དམ་ཆོས་བཟང་པོའི་ཞལ་
སྔ་ནས་ཀྱིས་རྩི་བཞག་ཏུ་སྩལ་བ་ལས་རང་བློར་གང་ཟིན་རགས་རིམ་ཞིག་ཟིན་ཐོར་
ཕབ་ནའང་དཔེ་རྒྱུན་དུ་སྤེལ་བ་མ་གྲུབ་པ་ལས་དུས་ཕྱིས་འཆད་ཉན་པ་ཟུར་པ་ཆོས་
ཀྱི་རྗེ་ཞལ་སྔ་ནས་བློ་བཟང་མཁས་བཙུན་སོགས་དོན་གཉེར་ཅན་དུ་མས་ཆེད་དུ་བསྐུལ་
མ་མཛད་པ་ལ་བརྟེན་ནས་རང་ལོ་ཉེར་བརྒྱད་པ་ཤིང་ཕོ་འབྲུག་གི་ལོ་ཤར་ཕྱོགས་
འོལ་དགའི་སའི་ཆ་ལས་གེར་མཚོའི་ཕོ་བྲང་གི་ཉེ་འདབས་རྣམ་གྲོལ་གླིང་གི་སྒོམ་ཁང་
དུ་རྣལ་འབྱོར་པ་བློ་བཟང་འཕྲིན་ལས་སམ། མིང་གཞན་འཕྲིན་ལས་དབང་པོའི་
སྡེ་ཞེས་བྱ་བས་ནག་པ་ཉའི་ཡར་ཚེས་དགེ་བར་སྔ་གོང་གི་ཟིན་རིས་ལ་ཁ་འགེང་དགོས་
པ་རྣམས་བཀང་སྟེ་ཤར་མར་སྤེལ་བའི་ཡི་གེ་པ་ནི་བརྟུལ་ཤུགས་གྲུབ་པ་སྐྱེས་མཆོག་
དབང་པོའོ།། །། སརྦ་མངྒལམ།། །།

པར་བྱང་སྨོན་ཚིག་177
པར་བྱང་སྨོན་ཚིག
དྲུག་ཅུའི་དབྱངས་སྙན་ལས་བྱུང་བདུད་རྩི་འདིས།།
སྒྲིབ་གཉིས་རླུང་གིས་འཁོར་བའི་འགྲོ་བ་རྣམས།།
ཐར་པའི་ལམ་སྣ་སྟོན་མཛད་མགོན་མཆོག་གི།
གསུང་རབ་རིན་ཆེན་གཏེར་འདིར་སུ་མི་སྤྲོ།།
གླེགས་བམ་མཆོད་ཤོམ་རྒྱན་ཙམ་བཞུགས་མིན་པར།།
བློ་གསར་གཞོན་ནུའི་སྤྱན་སྔར་སླར་བསྐྲུན་ནས།།
ལེགས་བཤད་གྲྭ་ལས་ནོར་བུའི་གྲོང་ཁྱེར་དུ།།
འཇུག་ཅེས་བསྐུལ་ན་དཔྱོད་ལྡན་སུ་མི་སྤྲོ།།
དེས་ན་འདིས་མཚོན་དགེ་བ་ཇི་སྙེད་ཀྱིས།།
ཡུན་ནས་འདྲིས་པའི་དྲིན་ཅན་མ་རྣམས་ཀྱི།།
ཇི་སྙེད་བསགས་པའི་སྡིག་ལྟུང་རབ་སྦྱངས་ནས།།
ཀུན་ཀྱང་ཐར་པའི་གྲོང་དུ་འཇུག་པར་ཤོག།
ཅེས་པ་འདི་ཡང་སླེ་ལུང་རྗེ་དྲུང་སྐུ་ཕྲེང་ན་རིམ་ལ་ཤེས་ནས་མི་ཕྱེད་པའི་དད་ཐོབ་གང་གི་སྐྱེ་མིང་
འཛིན་པ་བསྟན་འཛིན་ཕུན་ཚོགས་བློ་ལྡན་དུ་འབོད་པས། གངས་ཅན་མཁས་གྲུབ་བྱེ་བའི་མཛེས་
རྒྱན་རྗེ་དྲུང་བཀའ་བཏགས་འཆང་བ་ལྔ་པ་བློ་བཟང་འཕྲིན་ལས་ཀྱི་གསུང་འབུམ་ཇི་སྙེད་ཅིག་ཡོད་
སྐལ་ལྡན་བློ་གསར་བ་ཚོར་ཉེར་བར་མཁོ་བའི་དྲང་ངེས་འགྲེལ་པ་བློ་བཟང་དགོངས་
པའི་ནང་ནས། 
གསལ་དང་། རྣམ་འགྲེལ་ལེའུ་གཉིས་པའི་ཟུར་རྒྱན་གཞན་ཕན་རྒྱ་མཚོ་གཉིས་དཔེ་བསྐྲུན་ཞུས་
སྐབས་རང་གི་རེ་བ་དང་མཐུན་པའི་སྨོན་ཚིག་ཏུ་སྦྱར་བ་དགེ་ལེགས་འཕེལ།། །།

